 
 
34 785 Wijziging van enkele belastingwetten en enige andere wetten 
(Belastingplan 2018) 
 
Nota naar aanleiding van het verslag 
 
Inhoudsopgave 
 
1. Algemeen ................................................................................................. 2 
2. Samenstelling pakket Belastingplan 2018 ..................................................... 2 
3. Inkomensbeleid ......................................................................................... 3 
4. Algemene wet inkomensafhankelijke regelingen ............................................ 8 
5. Vennootschapsbelasting ............................................................................ 12 
5.1. Dubbele zakelijkheidstoets bij feitelijke derdenfinanciering .......................... 12 
5.2. Uitvoering motie Van Vliet ....................................................................... 17 
6. Kansspelbelasting ..................................................................................... 21 
7. Omzetbelasting ........................................................................................ 24 
7.1. Aanscherping definitie geneesmiddelen ..................................................... 24 
7.2. Aanpassing tariefbepalingen omzetbelasting met betrekking tot zeeschepen . 33 
8. Belasting van personenauto’s en motorrijwielen ........................................... 43 
9. Belastingen op milieugrondslag .................................................................. 45 
9.1. Heffing afvalstoffenbelasting bij verwijdering buiten Nederland .................... 45 
9.2. Tijdelijke verhoging tarieven energiebelasting ........................................... 49 
9.3. Uitbreiding stadsverwarmingsregeling ...................................................... 53 
10. Invorderingswet 1990 ............................................................................. 55 
11. Belastingwet BES .................................................................................... 58 
12. Budgettaire aspecten ............................................................................... 59 
13. Uitvoeringskosten Belastingdienst ............................................................. 60 
14. Gevolgen voor bedrijfsleven en burger ....................................................... 60 
15. Overige ................................................................................................. 61 
 
 
  
1 
 

 
gerechtelijke uitspraken die in het voordeel van belastingplichtigen uitwerken nog 
niet zijn gecodificeerd in wetgeving. Allereerst begrijp ik het gevoel van de NOB dat 
het onderhavige wetsvoorstel vooral maatregelen voortvloeiend uit jurisprudentie 
bevat die in het voordeel van de overheid zijn. Ik denk dat het gevoel van de NOB 
deels wordt gevoed door de rechtsbeschermingsmogelijkheden die een 
belastingplichtige wel heeft en de belastinginspecteur niet. Een belastingplichtige 
kan immers via twee wegen zijn recht halen. De belastingplichtige kan een beroep 
doen op voor hem gunstige jurisprudentie van nationale dan wel Europese 
rechterlijke instanties. Anderzijds kan de belastingplichtige ook een beroep blijven 
doen op de Nederlandse wetgeving als die voor hem gunstiger uitpakt. De 
belastinginspecteur heeft deze mogelijkheid niet en kan zich slechts beroepen op de 
meest actuele uitleg van de nationale wet door de hoogst mogelijke rechterlijke 
instantie. Daardoor is er een noodzaak om nationale wetgeving, daar waar deze in 
het nadeel is van het Rijk, soms met voorrang aan te passen. Dat speelt vooral een 
rol bij jurisprudentie die (grote) budgettaire derving voor de staatskas tot gevolg 
heeft. In een enkel geval moet de wetgever zelf acuut optreden om de 
staatsfinanciën op orde te houden. Uitspraken in het voordeel van 
belastingplichtigen hebben directe werking. Zij komen niet in een nadelige positie 
doordat wetgeving uitblijft of niet direct wordt aangepast. Het is altijd aan de 
volksvertegenwoordiging om te toetsen of het kabinet hierin een juiste afweging 
heeft gemaakt. In het onderhavige wetsvoorstel zijn overigens voorbeelden van 
zowel wetswijzigingen in het voordeel als wetswijzigingen in het nadeel van 
belastingplichtige aan te treffen. Dat neemt niet weg dat ik de oproep van de NOB 
om ook andere jurisprudentie voortvarend in wetgeving te codificeren serieus 
neem. 
 
3. Inkomensbeleid 
 
De leden van de fractie van het CDA vragen waarom het kabinet heeft gekozen 
voor koopkrachtreparatie via fiscale maatregelen en niet door bijvoorbeeld de 
uitkeringen ingevolge de Algemene Ouderdomswet (AOW) te verhogen. De 
koopkrachtreparatie waartoe dit kabinet heeft besloten geschiedt via een pakket 
aan inkomsten- en uitgavenmaatregelen. Zo zijn een verhoging van de zorgtoeslag 
en het kindgebonden budget onderdeel van dit pakket aan koopkrachtmaatregelen. 
Voorbeelden van fiscale maatregelen zijn de verhoging van de ouderenkorting en 
de verlaging van de algemene heffingskorting. Over het algemeen wordt het 
koopkrachtpakket zo samengesteld dat op de meest doelmatige manier de 
koopkracht van specifieke groepen wordt verbeterd. Voor 2018 waren er met name 
zorgen over de koopkracht van ouderen met een lager inkomen en 
uitkeringsgerechtigden. Ouderen met een laag inkomen profiteren van de verhoging 
van de zorgtoeslag. Daarnaast wordt de ouderenkorting verhoogd die specifiek 
ouderen met een klein aanvullend pensioen bereikt. De AOW wordt generiek aan 
3 
 

 
circa € 20.000. Van de minstverdienende partners verzilvert circa 45% (een deel 
van) de inkomensafhankelijke combinatiekorting tegen partnerinkomen. 
 
De leden van de fractie van de SP vragen waarom ervoor gekozen is niet alle 
huishoudens erop vooruit te laten gaan en hoe ervoor kan worden gezorgd dat ook 
deze huishoudens hun koopkracht zien stijgen in 2018. In de begroting van Sociale 
Zaken en Werkgelegenheid (SZW) valt te lezen dat dankzij het koopkrachtpakket 
alle groepen er in 2018 in mediane koopkrachtontwikkeling op vooruitgaan. Dit is 
een aanzienlijke verbetering ten opzichte van de raming van het Centraal 
Planbureau (CPB) ten tijde van het Centraal Economisch Plan (CEP) 2017, toen het 
CPB raamde dat ouderen en uitkeringsgerechtigden er juist op achteruit zouden 
gaan. In de begroting van SZW is een frequentietabel opgenomen die laat zien wat 
de inkomensontwikkeling in 2018 is binnen de verschillende groepen. Dat alle 
groepen er in de mediane koopkrachtontwikkeling op vooruitgaan, is echter geen 
koopkrachtgarantie voor individuele huishoudens. Daarvoor zijn deze groepen te 
divers en de beschikbare instrumenten in het inkomensbeleid te generiek. Het 
kabinet poogt met de koopkrachtreparatie de meest kwetsbare groepen een 
steuntje in de rug te geven, maar koopkrachtreparatie moet ook betaald worden. 
Het kabinet heeft voor 2018 al meer dan € 400 miljoen beschikbaar gesteld, 
daarnaast is nog meer dan € 100 miljoen vrijgemaakt door extra te herverdelen. 
Meer maatregelen nemen om de koopkracht te verbeteren, en daarvoor nog meer 
geld vrijmaken, acht het kabinet niet doelmatig. 
 
De leden van de fractie van de SP vragen of het een bewuste keuze is om de 
koopkrachtstijgingen te laten oplopen met het inkomen. Ook vragen deze leden 
waarom de tien procent huishoudens met de hoogste inkomens er het meeste op 
vooruitgaan en welk doel dit dient. Het is geen bewuste keuze van het kabinet om 
de koopkrachtstijgingen op te laten lopen met het inkomen. Sterker nog, het 
kabinet repareert vooral de koopkracht van de groepen met de laagste inkomens. 
Zonder aanvullende maatregelen zouden gepensioneerden en 
uitkeringsgerechtigden er volgend jaar op achteruitgaan. Het kabinet zorgt met het 
koopkrachtpakket dus dat de koopkracht meer gelijk wordt getrokken door de 
onderkant te ondersteunen. Dat de koopkracht voor de huishoudens met de 
hoogste inkomens het meeste stijgt in 2018 komt doordat zij het meeste voordeel 
hebben van de verwachte economische ontwikkelingen, met name de voorziene 
lage rente. De gemiddelde hypotheekrente in 2018 is erg laag, en aangezien 
huishoudens met hogere inkomens vaker een eigen woning hebben en deze eigen 
woning ook vaak een hogere waarde heeft dan bij huishoudens met lager inkomens 
profiteren zij relatief veel van de lage hypotheekrente. 
 
De leden van de fractie van de SP vragen of de koopkrachtplaatjes uit de MEV 2018 
nog geüpdatet moeten worden omdat de energierekening stijgt door fiscale 
maatregelen. Maatregelen met effect op de energierekening werken door in de 
5 
 

 
Schijfgrenzen 2017 Indexatie Woningmarkt 2) BP2016 2) BP2018 2018 
€ 
Einde eerste schijf € 160       € 20.142 
19.982 
Einde tweede schijf geboren voor 1 € 
€ 274       € 34.404 
januari 1946 34.130 
Einde tweede schijf geboren na 1 € 
€ 203       € 33.994 
januari 1946 33.791 
€ 
Einde derde schijf € 537 € 595 € 303   € 68.507 
67.072 
 
 
  
     
Gecombineerde tarieven 
inkomstenbelasting/loonbelast
2017 Indexatie Woningmarkt 2) BP2016 2) BP2018 2018 
ing en premie voor de 
volksverzekeringen 
Tarief eerste schijf onder AOW-
36,55%         36,55% 
leeftijd 
Tarief eerste schijf boven AOW-
18,65%         18,65% 
leeftijd 
Tarief tweede schijf onder AOW-
40,80%   -0,05% 0,10%   40,85% 
leeftijd 
Tarief tweede schijf boven AOW-
22,90%   -0,05% 0,10%   22,95% 
leeftijd 
Tarief derde schijf  40,80%   -0,05% 0,10%   40,85% 
Tarief vierde schijf 52,00%   -0,05%     51,95% 
Indexatie = wettelijk voorgeschreven indexatie 
Woningmarkt 2 = Wet maatregelen woningmarkt 2014 II 
1) = deze bedragen en percentages volgen uit bedragen voor onder AOW-leeftijd of uit bedragen voor onder 
AOW-leeftijd en inkomensgrenzen 
2) = inclusief indexatie 
 
De leden van de fractie van de VVD vragen naar de maximale hoogte en de opbouw 
van de arbeidskorting en de algemene heffingskorting voor de laatste vijf jaren en 
het aankomende jaar. De leden van de fractie van de SGP vragen naar een update 
van de gepresenteerde tabellen bij de nota naar aanleiding van het verslag van het 
Belastingplan 2016 (bijlage 1, tabel met marginale druk voor de jaren 2013 tot en 
met 2017 met het jaar 2018, zowel inclusief als exclusief Belastingplan, bijlage 2 en 
bijlage 3). Verder vragen deze leden naar een overzicht van de marginale druk in 
inkomensklassen van € 1000, voor zowel de meest- als minstverdienende partner. 
In bijlage I worden de gevraagde cijfers gegeven. Hierbij is uitgegaan van een 
huishouden van niet-AOW’ers die recht hebben op algemene heffingskorting, 
arbeidskorting en inkomensafhankelijke combinatiekorting. Verder heeft de 
meestverdienende partner geen recht op de inkomensafhankelijke 
combinatiekorting, en de minstverdienende partner wel. De marginale druk is 0% 
voor zeer lage inkomens, wat verklaard kan worden doordat bij deze inkomens de 
kortingen nog niet volledig verzilverd kunnen worden. Hierdoor levert extra 
inkomen alleen extra verzilvering op, geen extra belastingdruk. 
 
De leden van de fractie van 50PLUS vragen op basis van het Belastingplan 2018 
een geactualiseerd overzicht geven van de effectieve AOW-premiepercentages voor 
verschillende huishoudtypen, waarbij het effect van heffingskortingen wordt 
                                                
 
7 
 

 
De leden van de fractie van de VVD vragen in hoeverre de 10%-regeling voldoet 
aan de twee uitspraken van de Raad van State. Met de herinvoering van de 10%-
regeling in de Algemene wet inkomensafhankelijke regelingen (Awir) wordt een 
structurele voorziening geboden die de mogelijkheid biedt om bij de toepassing van 
de jaarinkomensystematiek rekening te houden met de duur van het partnerschap 
of medebewonerschap in het betreffende jaar. Onevenwichtigheden die zich bij het 
verbreken van het partnerschap of medebewonerschap voordoen en die als onbillijk 
kunnen worden beschouwd, kunnen, binnen de grenzen van hetgeen mogelijk is 
voor de uitvoering, worden voorkomen. 
 
De leden van de fractie van het CDA vragen naar de gevolgen van de herinvoering 
van de 10%-regeling voor belanghebbenden die vóór 2018 te weinig toeslag 
ontvangen hebben omdat inkomensstijgingen van de voormalige partner of 
medebewoner zijn meegeteld. Voor de berekeningsjaren vóór 2018 kunnen 
belanghebbenden een beroep doen op de uitspraken van de Raad van State van 
30 maart 2016 en 26 oktober 2016 voor zover de toeslag voor de eerstgenoemde 
datum nog niet onherroepelijk is geworden.  
 
De leden van de fractie van het CDA vragen hoeveel mensen naar schatting van de 
10%-regeling gebruik kunnen maken, waarom het aantal gebruikers ten tijde van 
het IBO-toeslagen nog 2000 was en nu gerekend wordt op 1000 gevallen. 
Het is niet goed aan te geven hoeveel mensen gebruik zouden kunnen maken van 
de 10%-regeling. Voor het wetsvoorstel Belastingplan 2018 is geraamd dat jaarlijks 
500 mensen daadwerkelijk - en met succes - een beroep zullen doen op de 10%-
regeling. Het is niet meer goed te achterhalen waarom de inschatting die destijds in 
het IBO-Toeslagen werd gedaan over het aantal gebruikers hoger was. 
 
De leden van de fracties van D66 en de SP vragen of ook andere opties dan de 
10%-regeling zijn onderzocht om het meetellen van inkomensstijgingen van een 
voormalige partner of medebewoner te voorkomen. 
Andere opties zijn wel onderzocht. Met name de mogelijkheid om in het geval van 
een inkomensstijging op verzoek van de belanghebbende het inkomen van de 
voormalige partner of medebewoner van het voorgaande jaar te gebruiken bij de 
vaststelling van het recht op toeslag is onderzocht. Deze oplossing is minder 
ingewikkeld en iets beter uitvoerbaar maar doet onvoldoende recht aan de 
uitspraken van de Raad van State omdat het inkomen van de voormalige partner of 
medebewoner in het voorgaande jaar hoger kan zijn geweest dan in het jaar van 
verbreking van het partnerschap of medebewonerschap. In dat geval zou voor de 
vaststelling van het recht op toeslag over de periode van partnerschap of 
medebewonerschap toch worden uitgegaan van een hoger inkomen dan het 
inkomen waar de achterblijvende partner of medebewoner van heeft kunnen 
profiteren.  
 
9 
 

 
De leden van de fractie van de SP vragen waarom voor een doelmatigheidsgrens 
van 10% is gekozen en of het kabinet erkent en aanvaardt dat kleine 
inkomensstijgingen van een voormalige partner of medebewoner kunnen leiden tot 
het verlies van toeslagen. Deze leden vragen voorts om een nadere uitleg van de 
disproportionele gevolgen voor de uitvoering als de doelmatigheidsgrens wordt 
verlaagd. De leden van de fractie van D66 vragen in hoeverre de uitvoerbaarheid 
vermindert bij een verlaging van de doelmatigheidsgrens naar 5% en hoe dit 
opweegt tegen de gederfde inkomsten van deze groep. Met de herinvoering van de 
10%-regeling wordt beoogd om bij de vaststelling van de draagkracht over de 
periode van partnerschap of medebewonerschap onevenwichtigheden die als 
onbillijk kunnen worden beschouwd te voorkomen. De grens van 10% is een 
doelmatigheidsgrens. Een verlaging van de grens zou leiden tot een aanzienlijke 
vergroting van de doelgroep die voor de regeling in aanmerking kan komen. Min of 
meer reguliere inkomensstijgingen bij de ex-partner of ex-medebewoner die geen 
verband houden met de scheiding of het vertrek, bijvoorbeeld een dertiende maand 
of eindejaarsuitkering, zouden dan ook onder het toepassingsbereik vallen. Daar is 
de regeling niet voor bedoeld en dit zou ook disproportionele gevolgen voor de 
uitvoerbaarheid hebben. In die zin erkent het kabinet dat kleine inkomensstijgingen 
van een voormalige partner of medebewoner kunnen leiden tot het verlies van 
toeslagen. In het massale uitvoeringsproces van de toeslagen waarin met het 
systeem van jaarinkomens wordt gewerkt zullen inkomensfluctuaties tot op zekere 
hoogte moeten worden aanvaard. Overigens geldt voor de meeste toeslagen dat 
een kleine stijging van het inkomen niet betekent dat daarmee het gehele recht op 
een toeslag vervalt. Alleen voor de huurtoeslag geldt dat een kleine 
inkomensstijging kan leiden tot het vervallen van het gehele recht. Het nieuwe 
kabinet heeft in het regeerakkoord overigens aangekondigd hiernaar te zullen gaan 
kijken. Met disproportionele gevolgen voor de uitvoering wordt bedoeld dat een 
verlaging van de doelmatigheidsgrens betekent dat zeer veel aanvragen zullen 
worden gedaan waardoor het werk van de Belastingdienst/Toeslagen sterk gaat 
toenemen. Bedacht moet worden dat er jaarlijks tussen de 100.000 en 200.000 
gevallen zijn waarin sprake is van vertrek van een partner of medebewoner. Een 
toename van het werk uit zich tevens in toename van de druk op de 
dienstverleningskanalen van de Belastingdienst en een toename van het aantal 
bezwaren en beroepen. 
 
De leden van de fractie van de SP vragen of het niet mogelijk is de 
doelmatigheidsgrens te laten vervallen in situaties waarin de toeslag fors wordt 
verlaagd of verdwijnt door de inkomensstijging van de voormalige partner. Deze 
leden vragen voorts hoeveel tijd het kost om op verzoek de inkomensstijging van 
de voormalige partner buiten beschouwing te laten en of dit in 2018 niet 
eenvoudiger is dan vóór 2012. Voor het antwoord op de eerste vraag wordt 
verwezen naar het antwoord op de vragen hiervoor van de leden van de fractie van 
de SP over het hanteren van een grens van 10% en de gevolgen van een eventuele 
11 
 

 
uitleg van de Hoge Raad. De leden van de fractie van het CDA vragen of een 
externe lening die binnen de groep wordt doorgeleend alleen voor zakelijke 
rechtshandelingen mag worden gebruikt, en zo ja, of dit ook geldt voor directe 
externe leningen. Daarnaast vragen de leden van de fracties van het CDA en de 
PvdA of sprake is van een verduidelijking of van een aanscherping. Tot slot vragen 
de leden van de fractie van de VVD te bevestigen dat genoemd artikel 10a enkel is 
bedoeld voor groeps- en concernleningen en niet voor externe leningen en hoe zich 
dit verhoudt tot het voorliggende voorstel. 
 
Kort gezegd is het doel van artikel 10a van de Wet Vpb 1969 het tegengaan van 
uitholling van de Vpb-grondslag door het gekunsteld creëren van renteaftrek ter 
zake van groepsschulden (winstdrainage). Dit kan zich voordoen als bij een 
belastingplichtige eigen vermogen wordt vervangen door groepsschulden of als een 
belastingplichtige extra groepsschulden aangaat in verband met een 
rechtshandeling in de (vrijgestelde) deelnemingssfeer. Artikel 10a van de Wet Vpb 
1969 beperkt de aftrekbaarheid van rente ter zake van schulden die rechtens dan 
2
wel in feite direct of indirect verschuldigd zijn aan een verbonden lichaam , voor 
zover die schulden samenhangen met een van de in het eerste lid van genoemd 
artikel 10a beschreven rechtshandelingen. De rente wordt niet in aftrek beperkt 
indien de belastingplichtige aannemelijk maakt dat in overwegende mate zakelijke 
overwegingen ten grondslag liggen aan de schuld en aan de daarmee verband 
houdende rechtshandeling (de zogenoemde dubbele zakelijkheidstoets).  
 
3
De Hoge Raad heeft in zijn arrest van 21 april 2017 over de toepassing van de 
dubbele zakelijkheidstoets beslist dat als de belastingplichtige aannemelijk maakt 
dat een schuld die rechtens is aangegaan met een verbonden lichaam in feite is 
verschuldigd aan een derde (feitelijke derdenfinanciering), de belastingplichtige 
reeds daarmee heeft voldaan aan de dubbele zakelijkheidstoets. In dergelijke 
gevallen geldt op basis van genoemd arrest dat ook aan de met die schuld verband 
houdende rechtshandeling in overwegende mate zakelijke overwegingen ten 
grondslag liggen.  
De Hoge Raad heeft zich bij deze beslissing gebaseerd op de wetsgeschiedenis. De 
letterlijke tekst van artikel 10a, derde lid, onderdeel a, van de Wet Vpb 1969 wijst 
echter in een andere richting, namelijk van het zonder meer ook feitelijk toepassen 
van de dubbele zakelijkheidstoets, ook in situaties met een feitelijke 
4
derdenfinanciering. Deze uitleg is gevolgd in het beleidsbesluit van 25 maart 2013 , 
waarin het standpunt is ingenomen dat feitelijke derdenfinanciering, in de situatie 
dat sprake is van een zakelijke externe acquisitie, een aanwijzing kan zijn voor een 
geslaagd beroep op de dubbele zakelijkheidstoets. Omdat de uitleg zoals gegeven 
in het arrest van de Hoge Raad tot onwenselijke gevolgen leidt, is het kabinet van 
                                                
2
 Of verbonden natuurlijk persoon. Hierna wordt volstaan met ‘verbonden lichaam’. 
3
 HR 21 april 2017, nr. 16/03669, ECLI:NL:HR:2017:640. 
4
 Besluit van 25 maart 2013,nr. BLKB2013/110M, onderdeel 4.2.2. 
13 
 

 
maatregel te komen. Afschaffing van de dubbele zakelijkheidstoets als 
tegenbewijsregeling zou ertoe leiden dat de rente op schulden aan een verbonden 
lichaam die verband houden met een in het eerst lid van genoemd artikel 10a 
beschreven rechtshandeling niet meer in aftrek kan worden gebracht ongeacht de 
vraag of de rechtshandeling en de schuld in overwegende mate zakelijk zijn, tenzij 
de belastingplichtige aannemelijk maakt dat over de rente voldoende 
compenserende heffing plaatsvindt. De flexibiliteit om (externe) leningen binnen 
een concern te alloceren wordt daardoor beperkt, ook als deze allocatie in 
overwegende mate op zakelijke overwegingen is gebaseerd. De mate waarin 
afschaffing van de dubbele zakelijkheidstoets als tegenbewijsregeling zou leiden tot 
een beperking van de schuldfinanciering zal, afhankelijk van de feiten en 
omstandigheden, per onderneming verschillen.  
 
De leden van de fractie van de SP vragen daarnaast of andere landen die 
renteaftrekbeperkingen kennen tegenbewijsregelingen hebben opgenomen 
waarmee de beperking ongedaan kan worden gemaakt. Vooropgesteld dient te 
worden dat in Nederland net als in de meeste (westerse) landen rente als 
vergoeding over vreemd vermogen, zowel bedrijfseconomisch als fiscaal, tot de 
ondernemingskosten behoort die bij het bepalen van de winst in beginsel in aftrek 
kunnen worden gebracht. Landen kennen uiteenlopende renteaftrekbeperkingen. 
Een overzicht van welke landen tegenbewijsregelingen kennen, is niet beschikbaar. 
 
De leden van de fractie van de PvdA vragen welke gevolgen genoemd arrest van de 
Hoge Raad van 21 april 2017 heeft voor bestaande gevallen waarin sprake is van 
uiteindelijke derdenfinanciering en of het arrest kon worden gebruikt in private-
equitystructuren, waarin uiteindelijk van derden wordt ingeleend. De Hoge Raad 
heeft in het arrest van 21 april 2017 beslist dat de belastingplichtige reeds heeft 
voldaan aan de dubbele zakelijkheidstoets, indien hij aannemelijk maakt dat een 
schuld die rechtens is aangegaan bij een verbonden lichaam in feite is verschuldigd 
aan een derde. Hierdoor kunnen belastingplichtigen in bestaande gevallen waarin 
sprake is van dergelijke feitelijke derdenfinanciering voor belastingjaren 
voorafgaande aan de inwerkingtredingsdatum van de voorgestelde maatregel ten 
aanzien waarvan de aanslag nog niet onherroepelijk een beroep doen op deze 
uitleg van de dubbele zakelijkheidstoets. Daarbij hoeft de belastingplichtige de 
zakelijke overwegingen van de met de schuld gefinancierde rechtshandeling niet 
afzonderlijk aannemelijk te maken. Daarnaast zouden met een beroep op het arrest 
nieuwe financieringsstructuren kunnen worden opgezet, waaronder in private-
equitysituaties. Door middel van feitelijke derdenfinanciering zou in dergelijke 
situaties een rentelast in Nederland kunnen worden gecreëerd door de financiering 
met vreemd vermogen van een onzakelijke rechtshandeling. De voorgestelde 
maatregel voorkomt dit. De maatregel heeft onmiddellijke werking vanaf 1 januari 
2018 en is daarmee ook van toepassing op bij haar inwerkingtreding bestaande 
financieringsstructuren. 
15 
 

 
5.2. Uitvoering motie Van Vliet 
 
De leden van de fractie van het CDA vragen nader te motiveren dat de dubbele 
verliesverrekening binnen de fiscale eenheid zich in de praktijk zeer weinig zal 
voordoen. Tijdens de plenaire behandeling van het wetsvoorstel Wet aanpassing 
fiscale eenheid is aangegeven dat de mogelijkheid van dubbele verliesneming bij 
5
dezelfde belastingplichtige met name theoretisch van aard lijkt. De indruk bestaat 
6
dat hierop in de huidige praktijk op dit moment niet wordt gestructureerd. Daarbij 
speelt tevens mee dat voor verschillende gevallen dubbele verliesneming al wordt 
7
voorkomen door de onzakelijkeleningjurisprudentie. Bovendien is het in het 
algemeen moeilijk om op verliezen te plannen, mede omdat verliezen vaak 
ontstaan omdat de markt tegenzit of door andere externe factoren die niet door 
(fiscale) planning (kunnen) worden beïnvloed. Ook het RB meent overigens dat de 
situaties die de nieuwe aftrekbeperkingen proberen te bestrijken, in de praktijk niet 
of nagenoeg niet voorkomen. 
 
De leden van de fracties van het CDA, D66 en de SP vragen uit te leggen waarom 
deze maatregel voor de Belastingdienst complex is om uit te voeren. De leden van 
de fracties van de SP en de SGP vragen waarom de maatregel preventief zal zijn en 
wat als die verwachting niet uitkomt. De voorgestelde maatregel geeft uitvoering 
8
aan de motie van het lid Van Vliet die als doel heeft het tegengaan van uitholling 
van de belastinggrondslag. De maatregel is een antimisbruikbepaling en maakt 
dubbele verliesneming bij de afwaardering van een vordering buiten een fiscale 
eenheid (voor de vennootschapsbelasting) maar binnen een concern wettelijk 
onmogelijk. De meeste burgers en bedrijven in Nederland houden zich aan de wet 
en het is zeer aannemelijk dat zij zich ook aan deze maatregel zullen houden 
waarmee deze maatregel preventieve werking heeft. De voorgestelde maatregel is 
fiscaaltechnisch complex en de uitvoering van en het toezicht op deze maatregel 
kan niet volledig geautomatiseerd worden. De beoordeling of sprake is van dubbele 
verliesneming bij de afwaardering van een vordering zal daarom door een daartoe 
gekwalificeerde belastingdienstmedewerker moeten plaatsvinden. Een 
fiscaaltechnisch complexe maatregel in combinatie met een handmatig proces 
maakt dat deze maatregel voor de Belastingdienst complex is om uit te voeren. 
Afwaardering van vorderingen is al een aandachtspunt van de Belastingdienst en de 
afwaardering van een vordering op een gelieerde partij heeft daarbij de bijzondere 
aandacht van de Belastingdienst. In de uitvoeringspraktijk is dan ook gebleken dat 
de bedoelde dubbele verliesneming zich nu weinig voordoet, waardoor het ook 
aannemelijk is dat deze maatregel op weinig belastingplichtigen van toepassing zal 
zijn. 
 
                                                
5
 Handelingen II 2015/16, nr. 112, item 4, blz. 3. 
6
 Zie ook Kamerstukken II 2016/17, 34 323, nr. 17. 
7
 Zie bijvoorbeeld ook Kamerstukken II 2016/17, 34 552, nr. 87, blz. 11-12. 
8
 Kamerstukken II 2015/16, 34 323, nr. 14. 
17 
 

 
van de voorgestelde bepalingen als er definitief geen mogelijkheid is tot 
verliesverrekening. In de situatie dat de belastingplichtige in de toekomst wel een 
mogelijkheid tot verliesverrekening heeft, bewerkstelligt de bepaling dat geen 
dubbele verliesneming plaatsvindt. Hierbij wordt overigens nog opgemerkt dat – 
zoals ook het RB aangeeft - de situaties die de nieuwe aftrekbeperkingen beogen te 
bestrijden, in de praktijk nagenoeg niet voorkomen. Het RB vraagt voorts hoe de 
regeling uitwerkt als de niet-gevoegde dochtermaatschappij de vordering op de tot 
de fiscale eenheid behorende maatschappij kwijtscheldt. In dat geval wordt, kort 
gezegd, in wezen (in zoverre) het verlies bij de fiscale eenheid teruggenomen 
waardoor in beginsel (voor een deel) geen sprake is van dubbele verliesneming. De 
door de NOB met betrekking tot de “uitvoering motie van het lid Van Vliet” 
geschetste situaties lijken het kabinet specifieke en casuïstische situaties waarvan 
de uitkomst afhankelijk is van de precieze feiten en omstandigheden. Hoe 
dergelijke specifieke situaties uitpakken, dient per geval aan de hand van de feiten 
en omstandigheden door de Belastingdienst te worden beoordeeld. Het RB 
verneemt tot slot graag hoe de regeling uitwerkt als de moedermaatschappij een 
kleiner belang in de niet-gevoegde dochtermaatschappij heeft dan 100% en of de 
aftrekbeperking in dat geval ook pro rata parte wordt toegepast. Door het gebruik 
van de term “voor zover” wordt de aftrekbeperking in dat geval inderdaad pro rata 
parte toegepast. 
 
De leden van de fractie van de SP vragen in hoeverre het internationaal gezien 
gebruikelijk is om afwaarderingen van vorderingen in aftrek te brengen op de winst 
en welk doel dit dient. Internationaal gezien is het – net als nationaal - gebruikelijk 
om activa waarvan de bedrijfswaarde lager is dan de boekwaarde, af te waarderen 
naar deze lagere waarde. Afwaarderingen van vorderingen volgen in beginsel 
dezelfde regels. Het is daarom gangbaar om afwaarderingen van vorderingen in 
aftrek te brengen op de winst. Ook op basis van internationale commerciële 
boekhoudregels is het gebruikelijk om afwaarderingen van vorderingen in aftrek te 
9
brengen op de winst. Daarbij is het internationaal gebruikelijk dat in beginsel 
fiscaal die commerciële boekhoudregels worden gevolgd. Uiteraard geldt dat landen 
fiscaal van de commerciële standaard kunnen afwijken, bijvoorbeeld als het 
vermoeden bestaat dat er sprake is van belastingontwijking. 
Bij de praktijk om afwaarderingen van vorderingen in aftrek te brengen op de winst 
wordt ook in Nederland als uitgangspunt aangesloten bij de bedrijfseconomische 
winstbepalingsregels. Voor de Nederlandse vennootschapsbelasting is winst uit een 
onderneming (winst) het bedrag van de gezamenlijke voordelen die, onder welke 
naam en in welke vorm ook, worden verkregen uit een onderneming. De bepaling 
van de jaarwinst vindt daarbij plaats op basis van goedkoopmansgebruik, dat wil 
zeggen met de in de bedrijfseconomie geldende principes als uitgangspunt en met 
inachtneming van beginselen, als het matchingprincipe, het realisatiebeginsel en 
                                                
9
 De afwaardering van financiële activa is bijvoorbeeld geregeld in International Financial Reporting Standard 39.  
19 
 

 
fiscale eenheid kunnen aangaan met hun buitenlandse dochters, wel in aanmerking 
komen voor de voordelen van afzonderlijke elementen van het fiscale-
eenheidsregime alsof wel een fiscale eenheid met die buitenlandse dochters is 
aangegaan (de zogenoemde per-elementbenadering). De eerste zaak gaat over de 
weigering van de aftrek van rente vanwege de toepassing van de 
13
renteaftrekbeperking van artikel 10a van de Wet Vpb 1969. De tweede zaak gaat 
14
over de weigering van de aftrek van een valutaverlies. Zodra de noodzaak of 
wenselijkheid tot aanpassing van de fiscale-eenheidsregeling in verband met 
genoemde zaken voldoende duidelijk is, zal – zoals reeds is toegezegd aan uw 
15
Kamer bij de behandeling van de Fiscale verzamelwet 2015 – ook uw Kamer 
16
hierover zo spoedig mogelijk worden geïnformeerd. Aan de Eerste Kamer is een 
overeenkomstige toezegging gedaan bij het wetsvoorstel Wet aanpassing fiscale 
17
eenheid. 
 
6. Kansspelbelasting 
 
De leden van de fractie van de VVD hebben een aantal vragen over de tijdelijke 
verhoging van het tarief van de kansspelbelasting. Deze leden vragen waarom deze 
tijdelijke verhoging wordt voorgesteld en of het redelijk is om bij een vertraging 
van het parlementaire proces de sector daarvoor te laten opdraaien. Deze leden 
vragen voorts of het gebruikelijk is om de gevolgen van een dergelijke vertraging 
op te vangen door een (tijdelijke) verhoging van de betreffende belasting en 
waarom die gevolgen niet worden opgevangen in het totaal. Het streven is 
inderdaad om dervingen in belastingopbrengsten als gevolg van wijzigingen door 
bijvoorbeeld jurisprudentie of vertragingen tijdens het parlementaire proces waar 
mogelijk op te vangen binnen hetzelfde domein als waar de oorspronkelijk 
voorziene maatregel zou neerslaan. Om die reden is er in het verleden telkens voor 
gekozen om een derving in bijvoorbeeld de autogerelateerde belastingen zoveel 
mogelijk binnen die belastingen op te vangen. In die zin is het dan ook niet 
ongebruikelijk dat een tijdelijke derving als gevolg van een vertraging in het 
18
parlementaire proces van het wetsvoorstel inzake kansspelen op afstand (KOA) 
wordt gedekt met een tijdelijke verhoging van het tarief van de kansspelbelasting. 
De afgelopen jaren is de derving, eigenlijk in afwijking van de gebruikelijke 
methodiek, telkens opgevangen in het geheel van lastenmaatregelen van die jaren. 
Dat lukte niet meer in het onderhavige wetsvoorstel. Om die reden is deze keer wel 
dekking gezocht binnen de sector zelf, met een tijdelijke verhoging van het tarief 
                                                
13
 Publicatieblad van de Europese Unie 2016/C 371/05, Zaak C-398/16: Verzoek om een prejudiciële beslissing, 
ingediend door de Hoge Raad der Nederlanden (Nederland) op 18 juli 2016 — X BV tegen Staatssecretaris van 
Financiën. 
14
 Publicatieblad van de Europese Unie 2016/C 371/06, Zaak C-399/16: Verzoek om een prejudiciële beslissing, 
ingediend door de Hoge Raad der Nederlanden (Nederland) op 18 juli 2016 — X NV tegen Staatssecretaris van 
Financiën. 
15
 Handelingen II 2014/15, nr. 109, item 25, blz. 13. 
16
 Kamerstukken II 2015/16, 34 323, nr. 9, blz. 3. 
17
 Kamerstukken I 2016/17, 34 323, D, blz. 2. 
18
 Het bij koninklijke boodschap van 24 juli 2014 ingediende voorstel van wet tot wijziging van de Wet op de 
kansspelen, de Wet op de kansspelbelasting en enkele andere wetten in verband met het organiseren van 
kansspelen op afstand (Kamerstukken 33 996). 
21 
 

 
hebben in de zin dat spelers gaan uitwijken naar illegaal aanbod. Hierbij speelt een 
grote rol dat voor de verschillende soorten kansspelen minimumuitkeringen in de 
vergunningsvoorwaarden zijn opgenomen en dat de verhoging met circa 3,8% van 
het huidige tarief beperkt is te noemen. Bovendien betreft het een tijdelijke 
verhoging.  
 
De leden van de fractie van het CDA stellen een aantal vragen over de tijdelijke 
verhoging van het tarief van de kansspelbelasting die naar mijn mening uitgaan 
van het misverstand dat bij de inwerkingtreding van de wet KOA wordt gestart met 
een tarief van 30,1% en dat dat tarief op 1 januari 2019 weer wordt teruggebracht 
naar 29%. Zoals hiervoor uiteengezet naar aanleiding van vragen van de leden van 
de fractie van de VVD, treedt (naar verwachting) de wet KOA in werking met 
ingang van 1 juli 2018, maar zal de wet pas effectief van kracht worden met ingang 
van 1 januari 2019. Dat houdt in dat de Wet op de kansspelbelasting ook pas per 1 
januari 2019 wordt aangepast overeenkomstig de in de wet KOA voorziene 
wijzigingen. Het is dan ook niet zo dat de tijdelijke verhoging van de 
kansspelbelasting gevolgen heeft voor de wet KOA. Zodra de wet KOA effectief in 
werking treedt, wordt de tijdelijke verhoging ongedaan gemaakt. Dit wordt reeds 
geregeld in het onderhavige wetsvoorstel en vergt geen nieuwe wetswijziging.  
 
De leden van de fractie van de VVD vragen op welke termijn van het in werking 
treden het budgettaire beslag van € 20 miljoen is gebaseerd. De leden van de 
fractie van het CDA vragen wanneer er additionele inkomsten zullen binnenkomen 
als gevolg van de wet KOA en of dit apart wordt bijgehouden zodat de Kamer later 
kan controleren welke inkomsten uit de kansspelen op afstand komen. Het 
budgettaire beslag van de derving van € 20 miljoen is het gevolg van het uitstel 
van de inwerkingtreding van de wet KOA tot (effectief) 1 januari 2019. Dit is het 
bedrag dat oorspronkelijk was ingeboekt voor die wet. Door het aangenomen 
amendement waarmee het tarief van de kansspelbelasting wordt geüniformeerd op 
29%, bedraagt de geraamde opbrengst bij invoering van de wet KOA € 28 
20
miljoen. Deze opbrengst zal in 2019 worden gerealiseerd indien die wet met 
ingang van 1 januari 2019 effectief van kracht wordt. Die opbrengst wordt niet 
afzonderlijk geadministreerd maar zal wel blijken uit een toename van de 
opbrengst kansspelbelasting zoals die jaarlijks in het kader van de Miljoenennota 
bekend wordt gemaakt. 
 
De leden van de fractie van D66 vragen in hoeverre de tijdelijke verhoging van de 
kansspelbelasting ten koste zal gaan van de afdrachten van betrokken partijen aan 
sport en goede doelen. Naar verwachting heeft deze tijdelijke verhoging slechts 
beperkte gevolgen voor de sportsector en goede doelen. De tariefsverhoging slaat 
namelijk neer bij alle kansspelen. Concreet betreft het de huidige aanbieders van 
                                                
20
 Kamerstukken II, 2015/2016, 33 996, nr. 14. 
23 
 

 
voor consumenten inzichtelijk is welke producten qua bestanddelen en 
werkingsmechanisme als geneesmiddel kwalificeren en welke niet. 
 
De leden van de fractie van de VVD vragen in hoeverre deze stap leidt tot het 
‘uitbesteden’ van fiscaal beleid en fiscale beslissingen aan organisaties die dit niet 
als (primair) doel hebben. De geneesmiddelenregistratie is het primaire doel van 
het College ter Beoordeling van Geneesmiddelen (CBG) en van het Europees 
Geneesmiddelenbureau (EMA). Het is kenmerkend voor het fiscale beleid in het 
algemeen, en voor de btw in het bijzonder, dat het fiscale beleid andere 
beleidsterreinen raakt en daarbij aansluit. Door aan te sluiten bij de bestaande 
registratie en afbakening in de Geneesmiddelenwet is een uniforme 
begripstoepassing mogelijk over de beleidsterreinen heen, die recht doet aan het 
doel van het verlaagde btw-tarief. Dit biedt, mede met het oog op de zich 
razendsnel ontwikkelende geneesmiddelenmarkt, de consument de benodigde 
duidelijkheid. Het primaat ligt daarbij duidelijk bij de Geneesmiddelenwet en de 
bescherming van de consument. Mede om die reden wordt ook nu al een beroep 
gedaan op de expertise van bovengenoemde organisaties, omdat het zo goed als 
onmogelijk is voor de Belastingdienst om deze kennis zelf in huis te halen. Dit laat 
overigens onverlet dat de uiteindelijke beslissingsmacht voor de toepassing van het 
verlaagde btw-tarief bij de belastinginspecteur ligt en blijft liggen, zij het gebaseerd 
op een gefundeerd oordeel van de daartoe bevoegde autoriteiten op basis van de 
Geneesmiddelenwet.  
 
De leden van de fractie van de VVD vragen waarom voor deze oplossing is gekozen 
om te reageren op de uitspraak van de Hoge Raad over zonnebrandmiddelen en 
tandpasta. Het arrest van de Hoge Raad leidt tot een niet-beoogde uitbreiding van 
de toepassing van het verlaagde btw-tarief, een budgettaire derving en complexe 
afbakenings- en uitvoeringsproblematiek, die alleen via een wetswijziging kunnen 
worden opgelost. Het kabinet heeft ervoor gekozen om meer aansluiting te zoeken 
bij de registratie van een geneesmiddel voor de Geneesmiddelenwet, omdat deze 
wet de kaders geeft voor de toelating, kwaliteit, werkzaamheid en risico’s van 
geneesmiddelen. Daarbij is binnen de kaders van een duidelijke en kenbare 
afbakening van geneesmiddelen gestreefd naar zoveel mogelijk continuering van de 
bestaande praktijk. De voorgestelde variant geeft een duidelijke en uitvoerbare 
afbakening van geneesmiddelen ten opzichte van cosmetische, verzorgende en 
reinigende producten, waaronder tandpasta en zonnebrandmiddelen. Het 
belangrijkste daarbij is dat de als geneesmiddel kwalificerende producten eenvoudig 
kenbaar zijn voor alle betrokkenen via de openbare geneesmiddeleninformatiebank. 
Dit biedt de noodzakelijke duidelijkheid aan de belastingplichtigen en 
Belastingdienst over de toepassing van het verlaagde btw-tarief. Daarnaast hoeft 
de Belastingdienst niet meer individueel te toetsen of een product kwalificeert als 
geneesmiddel. Deze toetsing vindt in dit geval plaats bij de daartoe bevoegde 
autoriteiten, bestaande uit het CBG en het EMA. 
25 
 

 
De leden van de fractie van de VVD vragen wat de inschatting is van de gevolgen 
voor de zelfzorgproducten die eerst onder het verlaagde btw-tarief en straks onder 
het algemene btw-tarief gaan vallen, met name ook qua gedragseffecten van 
consumenten inclusief de daaruit voortvloeiende gevolgen voor de gezondheid dan 
wel verschuiving van de zelfzorgproducten naar de geregistreerde geneesmiddelen. 
Consumenten kunnen bij bepaalde klachten kiezen voor een zelfzorggeneesmiddel 
of een zelfzorg medisch hulpmiddel. Zoals aangegeven, verschilt bij genees- en 
hulpmiddelen het werkingsmechanisme en daarmee dus de werking. In het ene 
geval zal het hulpmiddel effectiever zijn, in het andere geval het geneesmiddel. 
Naast de effectiviteit kan de consument zich ook laten leiden door de prijs. Het is 
aan de consument om deze keuze zelf te maken of zich daarbij te laten adviseren 
door bijvoorbeeld een drogist of apotheker. Zelfzorgproducten, waaronder 
geneesmiddelen, worden in principe niet vergoed op basis van de 
Zorgverzekeringswet. In die zin zijn er geen gevolgen voor de zorgkosten. 
 
De leden van de fractie van de VVD vragen aan wat voor soort middelen dan wel 
welke middelen bij het voorstel van Neprofarm moet worden gedacht. Het betreffen 
medische hulpmiddelen in farmaceutische vorm, die volgens Neprofarm 
vergelijkbaar zijn met zelfzorggeneesmiddelen. Voorbeelden van deze producten 
zijn sommige (baby)crème, mondwater, insectenspray en anti-roos shampoo, 
neusspray met zoutoplossing en sommige middelen tegen aambeien, acne, 
blaasontsteking, brandend maagzuur, darmkrampjes, diarree, eczeem, hoesten, 
hoofdluis, kalknagel, keelpijn, littekens, vaginale (schimmel)infecties en wratten. 
Hierbij merk ik op dat deze producten niet per definitie van het verlaagde btw-tarief 
zijn uitgesloten. Als bij deze producten de farmacologische eigenschappen 
wetenschappelijk zijn vastgesteld en daadwerkelijk zijn bestemd om fysiologische 
functies te herstellen, kunnen zij in aanmerking komen voor een handelsvergunning 
als geneesmiddel. Het is aan de fabrikant om deze afweging te maken. Diverse 
zelfzorgmiddelen, zoals paracetamol, ibuprofen, jodium en zinkzalf, zijn 
geregistreerd als geneesmiddel en blijven onder het verlaagde btw-tarief vallen. 
 
De leden van de fractie van de VVD vragen in hoeverre de redenering stand houdt 
dat het voorstel, door de uitzondering van nierdialyseconcentraten en door 
geleverde apothekersbereidingen, niet meer in overeenstemming is met de 
Geneesmiddelenwet en niet wordt beperkt tot de als geneesmiddel erkende en 
geregistreerde producten. De leden vragen daarnaast in hoeverre de 
nierdialyseconcentraten en door geleverde apothekersbereidingen wel in de 
informatiebank staan. De leden van de fracties van de VVD, 50Plus en de SGP 
vragen of is nagedacht over het toevoegen van een aanvullende limitatieve lijst en 
waarom hier niet toe is besloten. Nierdialyseconcentraten en doorgeleverde 
apothekersbereidingen staan niet in de geneesmiddeleninformatiebank genoemd. Ik 
ben het dan ook met de leden eens dat deze uitzondering in het onderliggende 
wetsvoorstel niet overeenstemt met de Geneesmiddelenwet. De door de leden van 
27 
 

 
consequentie van de constatering dat erkende geneesmiddelen niet soortgelijk zijn 
aan verzorgende, cosmetische en gezondheidsproducten. Het kabinet merkt op dat 
de alternatieven, die door diverse partijen in de consultatie zijn aangedragen, de 
schending van het rechtsbeginsel van de fiscale neutraliteit niet uitsluiten. Het 
kabinet heeft expliciet gekozen voor een objectieve en eenduidige afbakening, die 
voor zowel het bedrijfsleven als de Belastingdienst duidelijkheid schept. Ook is het 
voor de consument zichtbaar of een product als geneesmiddel in de handel is 
gebracht. Geregistreerde verpakte geneesmiddelen bevatten namelijk een RVG-
nummer, dat zichtbaar is op de verpakking of in de bijsluiter. Hiermee zijn ook de 
vragen in de reacties van de NOB, het RB en VNO-NCW/MKB Nederland over de 
fiscale neutraliteit beantwoord. 
 
De leden van de fractie van de VVD vragen of er organisaties of instanties zijn die 
disproportioneel door dit besluit worden geraakt. Ik ben deze mening niet 
toegedaan, omdat producten die als erkend geneesmiddel in de handel mogen 
worden gebracht als niet soortgelijk beschouwd mogen worden aan producten die 
in een andere hoedanigheid op de markt worden gebracht. Dit rechtvaardigt het 
verschil in toepassing van het btw-tarief en vanuit dat onderscheid komt men aan 
de vraag van disproportionaliteit niet toe.  
 
De leden van de fractie van de VVD vragen in hoeverre het bedrijfsleven zich 
voldoende tijdig kan aanpassen op de voorliggende voorstellen en waarom er niet 
gekozen voor een overgangsregeling. De leden van de fractie van D66 vragen in 
hoeverre 1 januari 2018 als ingangsdatum tot uitvoeringsproblemen bij 
ondernemers zal leiden. Naar de mening van het kabinet is het bedrijfsleven, door 
middel van de internetconsultatie maar ook op andere wijze, in een vroegtijdig 
stadium geïnformeerd over de ophanden zijnde wetswijziging. De wetswijziging 
brengt voor een groot deel de fiscale behandeling van geneesmiddelen en andere 
producten terug naar de periode voor het arrest van de Hoge Raad. Voor het 
overgrote deel van de producten heeft de wetswijziging geen gevolgen. Daarmee 
heeft het bedrijfsleven zich naar de mening van het kabinet tijdig kunnen 
voorbereiden op de wijziging. Ook het feit dat minder dan een jaar verstreken is 
sinds het arrest draagt daar aan bij. Tot slot gaat een overgangsregeling gepaard 
met een budgettaire derving. Alles overwegend heeft het kabinet niet voor een 
dergelijke overgangsregeling gekozen. 
 
De leden van de fractie van de VVD vragen of de fiscale behandeling van producten 
wel wordt teruggebracht naar de periode voor het arrest van de Hoge Raad, nu er 
ook extra producten worden geraakt door deze maatregel en de maatregel € 42 
miljoen extra oplevert. De leden van de fractie van de SGP vragen of het besluit is 
genomen in het licht dat er geld nodig is ter dekking van andere maatregelen. De 
budgettaire opbrengst van € 42 miljoen dient ter dekking van de directe 
budgettaire derving van € 30 miljoen ten gevolge van het arrest van de Hoge Raad, 
29 
 

 
ongelijk gesteld. Het onderzoek waar de leden van de fracties van de VVD en het 
CDA naar verwijzen, heeft uiteindelijk zijn weerslag gevonden in de 
voorbereidingen voor de onderhavige wetswijziging. Hier hebben de 
internetconsultatie, het overleg met VNO-NCW/MKB-Nederland, Detailhandel 
Nederland, Neprofarm, Koninklijke Ahold Delhaize, Unilever en de Nederlandse 
Cosmetica Vereniging en de door de detailhandel aan de Belastingdienst 
voorgelegde producten aan bijgedragen. Mijn bevindingen van de impact en 
budgettaire gevolgen van het wetsvoorstel zijn terug te lezen in het algemeen deel 
van de memorie van toelichting en het verslag op de internetconsultatie. Het 
ontbreken van deze informatie heeft destijds geleid tot het intrekken van het 
wetsvoorstel.  
 
De leden van de fracties van het CDA en de SGP vragen of het kabinet enkele 
productcategorieën kan noemen die aan de Belastingdienst zijn voorgelegd, maar 
die geen handelsvergunning hebben. Voor zover mij bekend hebben alle producten 
die aan de Belastingdienst zijn voorgelegd geen handelsvergunning. Indien een 
product over een handelsvergunning beschikt, is onder de huidige wetgeving 
namelijk geen twijfel over het toepassen van het verlaagde btw-tarief. Voorbeelden 
van de voorgelegde producten zijn voetklovencrème, lippenbalsems, dagcrèmes en 
foundations met een SPF-factor of UV-A of UVB-filter, mond- en 
tandverzorgingsproducten, zoals tandenborstels, flosdraad en 
mondwaterproducten, speciale kleding, zoals eeltsokken, handzeepproducten, 
desinfecterende producten, verzorgende tissues, lenzenvloeistoffen, 
kunstgebitreinigers, bad- en douchegels, shampooproducten, borstkompressen en 
spierbehandelingsproducten.  
 
De leden van de fractie van het CDA vragen wat de inschatting van het kabinet is 
dat fabrikanten de preventieve werking van zonnebrandcrème kunnen aantonen en 
hoe dit met haarluisshampoo zit. Het is niet aan het kabinet hierover een 
inschatting te maken. Een fabrikant van zonnebrandcrème of hoofdluisshampoo zal 
zich hiervoor moeten wenden tot het College ter beoordeling van geneesmiddelen. 
Zoals gezegd, is het voor de toelating als geneesmiddel wel een voorwaarde dat het 
werkingsmechanisme metabool, immunologisch of farmacologisch is. Dit staat los 
van de eventuele preventieve of curatieve werking. 
 
De leden van de fractie van het CDA vragen of het kabinet kan aangeven wanneer 
een (voor de btw nu nog) geneesmiddel kwalificeert als voedingsmiddel en wanneer 
niet. Ook vragen deze leden farmaceutische producten die verhandeld worden met 
een vergunning als medisch hulpmiddel, zoals middelen tegen brandend maagzuur, 
darmkrampjes, hoesten en keelpijn ook als voedingsmiddel kunnen kwalificeren. 
Voor de beantwoording van de vraag maak ik de aanname dat de leden mij vragen 
wanneer een product als voedingsmiddel voor de btw kwalificeert en daarmee 
alsnog in aanmerking komt voor het verlaagde btw-tarief. Voor de uitleg van het 
31 
 

 
24
van administratie in het bijzonder voor de apothekers een nare zaak. In het 
25
wetsvoorstel van 23 maart 1988 is dit onderscheid in btw-tarief opgeheven. Ik zie 
niet in waarom deze bezwaren in de huidige tijd niet meer zouden gelden. Het 
kabinet heeft er daarom voor gekozen om niet aan te sluiten bij op doktersrecept 
verkrijgbare producten of producten die de zorgverzekeraar vergoedt. 
 
De leden van de fractie van de PvdA vragen welke alternatieven er zijn overwogen 
in plaats van onderhavige maatregel. Bij de verkenning naar mogelijke oplossingen 
is in eerste instantie gekeken naar afschaffing van het verlaagde btw-tarief voor 
geneesmiddelen. Afschaffing zou de afbakeningsproblematiek definitief oplossen en 
ook de administratieve lasten voor het bedrijfsleven en de uitvoeringskosten voor 
de Belastingdienst verlagen. Daarnaast zijn diverse alternatieven bestudeerd, 
waaronder: aansluiting bij producten die op basis van de Zorgverzekeringswet in 
het (basis)pakket geheel of gedeeltelijk worden vergoed, met inbegrip van 
diagnose- combinatiebehandeling, aansluiting bij geneesmiddelen op doktersrecept 
en gebruik van de terminologie van de Europese btw-richtlijn met aansluiting bij de 
gecombineerde nomenclatuur. Ook is gekeken naar wat de gevolgen zouden zijn, 
als geen wetswijziging zou worden doorgevoerd. Verder zijn de mogelijkheden voor 
het uitvoeren van de aangedragen alternatieven uit de reacties op de 
internetconsultatie van de voorliggende wetswijziging aandachtig bestudeerd. Op 
basis van een afweging van de voor- en nadelen van ieder alternatief heeft het 
kabinet uiteindelijk gekozen om aan te sluiten bij producten die op basis van de 
Gmw als geneesmiddel in het handelsverkeer mogen worden gebracht. 
 
De leden van de fractie van de ChristenUnie vragen waarom er niet voor is gekozen 
om alleen producten met een RVG-nummer in het verlaagde btw-tarief te houden. 
Binnen de kaders van een duidelijke en kenbare afbakening van geneesmiddelen 
streeft het kabinet naar zoveel mogelijk continuering van de bestaande praktijk. 
Door het verlaagde btw-tarief tot geneesmiddelen met een RVG-nummer te 
beperken, zullen producten, die expliciet zijn vrijgesteld van het beschikken over 
een handelsvergunning als geneesmiddel, zoals apothekersbereidingen, buiten het 
verlaagde btw-tarief vallen. Deze beperking van het begrip geneesmiddel voor de 
btw doet, net als een verruiming van het begrip, geen recht aan het beoogde doel. 
 
7.2. Aanpassing tariefbepalingen omzetbelasting met betrekking tot zeeschepen 
 
Met betrekking tot de aanscherping van de voorwaarden voor de toepassing van 
het btw-nultarief voor zeeschepen, de diensten met betrekking tot die schepen 
zoals onderhoud en reparatie en de goederen waarmee die schepen worden 
bevoorraad, hebben de leden van de fracties van de VVD, het CDA, D66, de PvdA, 
en de ChristenUnie verschillende vragen gesteld. 
                                                
24 ste
 Kamerstukken II 1970-1971, 26 oktober 1970, 26 vergadering. 
25
 Kamerstukken II 1987-1988, 20 506, nr. 1 en nr. 2. 
33 
 

 
deze regelgeving, de leden van de fractie van GroenLinks vragen daarnaar, is het 
ook door Nederland onderschreven beginsel dat de btw over de levering van 
goederen of diensten daar wordt geheven waar het goed of de dienst wordt 
gebruikt. Daarom valt bijvoorbeeld de export van goederen onder het btw-nultarief 
of, in termen van de BTW-richtlijn 2006, onder een vrijstelling met aftrek van 
voorbelasting. Het past ook binnen dit beginsel dat zeeschepen alleen onder het 
btw-nultarief kunnen vallen als ze worden gebruikt op de volle zee, dus buiten de 
jurisdictie van een lidstaat. 
 
Over het begrip “volle zee” zijn door de leden van de fracties van de VVD, het CDA, 
D66 en GroenLinks verschillende vragen gesteld al dan niet in combinatie met het 
begrip “open zee”. De voorwaarde voor de vrijstelling van de zeeschepen dat ze 
moeten worden gebruikt voor de vaart op volle zee, is opgenomen in de 
desbetreffende richtlijnbepaling en wordt nu voor de toepassing van het btw-
nultarief ook als voorwaarde geïmplementeerd in de Wet OB 1968. Het begrip 
“open zee” kent de btw-regelgeving in dit verband niet. Ook een aansluiting bij de 
definitie van laagwaterlijn zoals gebruikt in de tonnageregeling waarnaar de leden 
van de fracties van de VVD en het CDA informeren is om die reden niet mogelijk. 
Aansluiting bij die definitie zou in strijd zijn met het bepaalde in de BTW-richtlijn 
2006, dit in antwoord op de vraag van de fractie van de VVD naar de gevolgen 
daarvan. Bovendien moet voor toepassing van het nultarief worden gekeken naar 
het gebruik dat feitelijk van het zeeschip wordt gemaakt en kan een lidstaat zich 
niet louter baseren op een objectief criterium als de laagwaterlijn. Wat betreft de 
toepassing van het btw-nultarief moet Nederland zich daarom richten op het begrip 
(gebruik op) volle zee van de BTW-richtlijn 2006. Onder volle zee wordt in dit 
verband verstaan de zee buiten de 12-mijls zone van een lidstaat. De Waddenzee 
kan daarom niet als volle zee gelden. In antwoord op de desbetreffende vragen van 
de leden van de fracties van de VVD en het CDA merk ik op dat het niet van belang 
is of de Waddenzee in een ander verband als open zee zou worden aangemerkt. In 
antwoord op de desbetreffende vraag van de leden van de fractie van de VVD merk 
ik op dat ik het weinig zinvol vind om in te gaan op de hypothetische situatie waarin 
de Waddenzee wél als volle zee zou kwalificeren. De leden van de fractie van D66 
vragen hoe andere landen omgaan met de kwestie rondom “open zee”. Ook de 
andere lidstaten dienen zich bij de implementatie en praktische toepassing te 
houden aan het begrip “volle zee” van de BTW-richtlijn 2006 en ik heb, dit mede in 
antwoord op de desbetreffende vraag van de leden van de fractie van de VVD, geen 
aanwijzingen dat andere lidstaten dat niet doen. Wat betreft de schepen die varen 
tussen de Griekse eilanden gelden dezelfde voorwaarden als voor de veerdiensten 
die tussen de Nederlandse Waddeneilanden varen, dit in antwoord op de vraag van 
de leden van de fractie van D66. 
 
De leden van de fracties van de VVD, het CDA en D66 vragen naar de toepassing 
van het zogenoemde 90 percent criterium voor de toepassing van het btw-nultarief 
35 
 

 
kunnen brengen. Zoals in het algemeen deel van de memorie van toelichting is 
aangegeven zijn er voor ondernemers wél meer dan beperkte inhoudelijke 
gevolgen, wanneer zij prestaties verrichten waarvoor geen recht op aftrek van 
voorbelasting bestaat zoals het geval is bij ondernemers die veerdiensten van en 
naar de Waddeneilanden verzorgen. Ik onderken dat voor sommige ondernemers 
een beperkte toename van de administratieve lasten ten gevolge van deze 
maatregel kan optreden, maar deze blijven naar mijn mening binnen aanvaardbare 
grenzen. Ik beschik niet over cijfermatige informatie over het aantal schepen 
waarvoor het nultarief in de toekomst niet meer kan worden toegepast. In dit 
verband vragen deze leden ook waarom het criterium van de 12-mijlszone is 
opgenomen voor ieder land en niet alleen voor Nederland. Deze keuze vloeit voort 
uit het criterium volle zee, waarbij het uitgangspunt is dat deze nergens binnen de 
12-mijlszone van een land kan liggen. De leden van de fractie van het CDA 
constateren terecht dat het lastig is voor de verkoper van het zeeschip dat hij exact 
moet weten in welke mate de koper het schip gaat gebruiken voor de vaart op volle 
zee. De verkoper moet hierbij vertrouwen op de informatie die hij van zijn koper 
krijgt. Als blijkt dat de informatie van de koper achteraf niet klopt kan de btw 
inderdaad worden nageheven bij de verkoper. De btw regelgeving biedt voor deze 
situatie geen oplossing. De verkoper zou zich hierbij civielrechtelijk kunnen 
indekken om een eventuele naheffingsaanslag op te vangen. In antwoord op de 
vraag van de leden van de fractie van de VVD merk ik op dat met de 
scheepvaartsector geen overleg heeft plaatsgevonden over de wenselijkheid van 
deze wetswijziging, omdat het hierbij uitsluitend gaat om een implementatie van 
een bepaling van de BTW-richtlijn 2006 waartoe Nederland verplicht is. Wel zijn de 
vertegenwoordigers van de rederijen die veerdiensten naar de Wadden 
onderhouden en vertegenwoordigers van de Waddeneilanden, kort voor publicatie 
geïnformeerd over de op handen zijnde wetswijziging. Bij die gelegenheid zijn de 
vertegenwoordigers van de rederijen die veerdiensten naar de Wadden 
onderhouden uitgenodigd voor vervolgoverleg over de gevolgen van de uitvoering 
van deze maatregel voor hun diensten. 
 
De leden van de fractie van GroenLinks vragen of er bij deze maatregel ook is 
gekeken naar de impact op het milieu en stellen daarover enkele aanvullende 
vragen. Bij deze maatregel is niet gekeken naar de gevolgen ervan voor het milieu. 
Het gaat puur om een aanpassing van de nationale wetgeving op een onderdeel 
waar deze niet in lijn is met de regels van het Unierecht. Het feit dat grote 
zeeschepen wel voor vervuiling zorgen maar geen btw in rekening gebracht krijgen 
over brandstof en veerdiensten op de Waddenzee wel, volgt uit de bepalingen van 
de BTW-richtlijn 2006. Dit hangt samen met het hiervoor geschetste beginsel dat 
de btw wordt geheven daar waar het goed of de dienst wordt verbruikt. Verbruik 
buiten de Nederlandse jurisdictie wordt om die reden niet met Nederlandse btw 
belast. Voor een wijziging van de regels die deze leden suggereren, waarbij meer 
zou worden gekeken naar het beginsel dat “de vervuiler betaalt”, is een wijziging 
37 
 

 
 
In het algemeen deel van de memorie van toelichting is aangegeven dat de 
onderhavige maatregel gevolgen heeft voor ondernemers die veerdiensten 
verrichten tussen de Waddeneilanden en het vasteland, omdat zij hun schepen niet 
gebruiken op de volle zee. Ik heb er kennis van genomen dat de leden van de 
fractie van het CDA begrijpen dat de wijziging van de voorwaarden voor de 
toepassing van het btw-nultarief voor zeeschepen nodig is om een Europese 
infractieprocedure te voorkomen, maar dat zij het betreuren dat door deze 
wijzigingen de veerboten naar de Waddeneilanden niet meer onder het btw-
nultarief vallen. De leden van de fractie van de PvdA hebben in dit verband 
opgemerkt dat de maatregel voor hen problematisch is omdat de bewoners van de 
Waddeneilanden volkomen afhankelijk zijn van veerdiensten. Ook de leden van de 
fractie van de ChristenUnie merken op dat de Waddenveren voortaan te maken 
krijgen met het algemene btw-tarief wat volgens hen tot gevolg heeft dat deze 
veren duurder worden. Verder vragen de leden van de fractie van het CDA op grond 
van welke overgangsregeling ondernemers die veerdiensten verrichten van en naar 
de Waddeneilanden kiezen of zij btw in rekening brengen of niet. Ook wensen zij te 
weten hoe lang deze overgangsregeling duurt.  
 
Voordat ik in ga op de meer specifieke vragen met betrekking tot de Waddenveren, 
sta ik even stil bij de tot nu toe toegepaste vrijstelling voor veerdiensten. 
Aanvankelijk was per 1 oktober 1972 goedgekeurd dat alle exploitanten van 
veerdiensten in Nederland buiten de heffing van de btw bleven onder de 
voorwaarde dat zij afzagen van het recht op aftrek van voorbelasting. De gedachte 
erachter was dat veerdiensten vaak werden verzorgd door provincies en gemeenten 
die daarbij niet als ondernemer maar als overheid optraden. Omdat die gedachte 
door jurisprudentie van het Hof van Justitie van de Europese Unie was achterhaald 
en ook in strijd was met de toenmalige Europese zesde BTW-richtlijn, de 
voorganger van de BTW-richtlijn 2006, is de regeling met ingang van 1 januari 
27
2003 enigszins aangepast. Bij beleidsbesluit , de leden van de fractie van het CDA 
vragen daarnaar, is toen opnieuw goedgekeurd dat exploitanten van veerdiensten 
die op 31 december 2002 één of meer veerdiensten exploiteerden en die ter zake 
daarvan een vrijstelling toepasten op grond van de goedkeuringsregeling uit 1972, 
deze handelwijze konden continueren. Aan deze goedkeuringsregeling is geen 
einddatum verbonden, dit in antwoord op de leden van genoemde fractie. In 
voornoemd beleidsbesluit is echter wel gesteld dat exploitanten die op enig moment 
niet langer van de vrijstelling gebruik willen maken, hun diensten overeenkomstig 
de wet belast kunnen verrichten zodat de aan hun in rekening gebrachte btw voor 
aftrek in aanmerking komt. Deze ondernemers hebben ingevolge het genoemde 
beleidsbesluit dan niet meer de mogelijkheid om in de toekomst opnieuw voor een 
btw-vrijstelling voor hun vervoersdiensten te kiezen. In de brief van 11 mei 2012 
                                                
27
 Besluit van 20 december 2002, CPP 2002/3638M. 
39 
 

 
geïnformeerd en uitgenodigd voor overleg. Ik bevestig dat, dit naar aanleiding van 
de vraag van de leden van de fractie van het CDA, het vervoer per veerboot naar 
de Waddeneilanden onder de categorie van het vervoer van personen per schip van 
Tabel I, onderdeel b, post 9, van de Wet OB 1968 valt en dus onder het 6%-tarief. 
 
De leden van de fractie van de VVD informeren naar de financiële gevolgen van de 
aanpassing van de tariefbepalingen in de btw met betrekking tot zeeschepen. Ze 
vragen wat de gevolgen zijn voor de betrokken rederijen en voor de prijs van het 
kaartje. Ik kan niet vooruit lopen op de mogelijke gevolgen van deze maatregel, 
omdat de rederijen verschillende mogelijkheden hebben om met de consequenties 
om te gaan. Zo kunnen de rederijen ervoor kiezen deze extra kosten van de 21% 
btw zelf op te vangen en gebruik te blijven maken van de btw-vrijstelling voor de 
vervoersdienst. Ze kunnen er echter ook voor kiezen om btw te gaan berekenen 
over de vervoertickets, namelijk het geldende tarief van 6% voor binnenlands 
personenvervoer per schip. In dat laatste geval kunnen ze de btw van 21% die hen 
straks in rekening wordt gebracht in aftrek brengen. De prijs van het kaartje 
inclusief btw zal dan 6% omhoog gaan, tenzij de rederijen ervoor kiezen om de 
prijs exclusief btw te verlagen. In dat geval komt een deel van de lastenverzwaring 
van € 3 miljoen terecht bij de rederijen en een deel bij de consument. Daarbij zij 
opgemerkt dat het aan de concessieverlener, het Ministerie van Infrastructuur en 
Milieu is om te bepalen hoeveel prijsstijging de rederijen in hun tarieven mogen 
opnemen. Waarbij geldt dat de rederijen de concessie uitvoeren voor eigen 
rekening en risico. Dat geldt tevens voor gevolgen van aanpassing van wet- en 
regelgeving. De rederijen hebben nog geen uitsluitsel gegeven over welke keuze ze 
zullen maken. Voor een nadere toelichting op de raming verwijs ik graag naar de 
bijlage Ramingstoelichtingen bij het wetsvoorstel Belastingplan 2018. 
 
De leden van de fractie van de VVD informeren naar de mogelijkheden voor de 
reders in de concessie om de prijzen van de bootkaartjes te verhogen en in 
hoeverre dit in alle concessie zo is geregeld. De vervoerconcessies Waddenveren 
worden inderdaad voor eigen risico en eigen rekening uitgevoerd. Dit geldt ook 
voor aanpassingen in wet- en regelgeving, zoals de btw-wetgeving. Als de reders 
afstand doen van de btw-vrijstelling, dan zijn ze verplicht om btw op de tarieven 
heffen. Op grond van de in artikel 9 van de concessie opgenomen procedure stelt 
de concessieverlener jaarlijks het maximumtariefniveau vast, gebaseerd op 
bepaalde prijsindices. Ik kan niet vooruit lopen op de mogelijke gevolgen van de 
verhoging van het btw-tarief, omdat de rederijen verschillende mogelijkheden 
hebben om met de consequenties om te gaan. Zo kunnen de rederijen er voor 
kiezen deze extra kosten zelf op te vangen. Ze kunnen er echter, zoals eerder 
aangegeven, ook voor kiezen om btw te gaan berekenen over de vervoertickets. Op 
grond van artikel 9 lid 13 van de concessie kan de concessiehouder een verzoek 
indienen om in bijzondere omstandigheden de tarieven extra te laten stijgen met 
een gedegen argumentatie. Zo ver is het echter nog niet. Dit is niet in alle 
41 
 

 
voor het binnenlandse personenvervoer en in Duitsland is een tarief van 19% of 7% 
van toepassing. 
 
De leden van de fractie van de ChristenUnie informeren hoe de wijzigingen voor de 
Waddenveren zich verhouden tot de belastingpraktijk bij bijvoorbeeld de veren 
tussen de Griekse eilanden die voor een groot deel ook binnen de 12-mijlszone 
liggen. Ik deel de opvatting van deze leden dat handhaving van dit regime van 
belang is binnen de gehele EU. De EC ziet daar actief op toe, zoals we in Nederland 
hebben ervaren. Overigens merk ik op dat een verschil in prijzen en tarieven 
binnen de EU op dit terrein de concurrentie tussen de vervoersbedrijven niet of 
nauwelijks beïnvloedt, omdat het vervoer van personen belast is naar het btw-tarief 
waar het vervoer plaatsvindt. 
 
De leden van de fractie van de VVD hebben diverse vragen gesteld over wat wordt 
bedoeld met de wijziging in Artikel VII, onderdeel A, waarin een wijziging wordt 
bewerkstelligd van artikel 2a, eerste lid, onderdeel f, van de Wet OB 1968. In 
artikel 2a, eerste lid, van de Wet OB 1968 is een groot aantal definities opgenomen 
van begrippen die worden gehanteerd in die wet en in de daarop gebaseerde 
bepalingen in lagere regelgeving. Zo is in artikel 2a, eerste lid, onderdeel f, een 
definitie opgenomen van het begrip “nieuwe vervoermiddelen”. Het gaat daarbij om 
een definitie van technische aard waarin wat betreft de uitzonderingen onder meer 
verwezen wordt naar zeeschepen en luchtvaartuigen als bedoeld in de bij 
genoemde wet behorende tabel II, onderdeel a. Omdat de plaats van die 
zeeschepen en luchtvaartuigen in die tabel een andere wordt, moet de verwijzing 
daarnaar in de definitie van nieuwe vervoermiddelen worden aangepast. Zoals is 
aangegeven in de memorie van toelichting bij de toelichting op artikel VII, 
onderdeel A, wordt met deze wijziging geen inhoudelijke wijziging beoogd. 
 
Met de beantwoording van deze vragen zijn ook de vragen van de Nederlandse 
Orde van Belastingadviseurs hierover beantwoord.  
 
8. Belasting van personenauto’s en motorrijwielen 
 
De leden van de fractie van de VVD vragen welke gevolgen de jurisprudentie van 
de Hoge Raad en het voorliggende voorstel voor aanpassing van de Wet BPM 1992 
hebben voor de fiscale bijtelling. Mochten er geen gevolgen zijn, dan vragen de 
leden van de fractie van de VVD waarom dit zo is. De jurisprudentie van de Hoge 
Raad en de daarop gebaseerde voorgestelde aanpassing van de Wet BPM 1992 
hebben geen gevolgen voor de bijtelling voor het privégebruik van een auto van de 
zaak. De bijtelling is een waarderingsvoorschrift om het loon in natura, te weten de 
waarde van het privégebruik van een auto van de zaak, te bepalen. In dit forfaitaire 
waarderingsvoorschrift wordt aangesloten bij de waarde van de auto ongeacht of de 
auto op een later moment is geïmporteerd. Voor auto’s niet ouder dan 15 jaar is de 
43 
 

 
een systeem met grondslagerosie en grote complexiteit in de uitvoering waarvan de 
kosteneffectiviteit gering is gebleken. Met de Wet uitwerking Autobrief II is een 
eerste stap gezet om de BPM af te bouwen. Tegen deze achtergrond acht ik een 
onderzoek naar een omvorming van de grondslag van bestelauto’s naar CO -
2
uitstoot niet opportuun. Wel is in de afgelopen jaren meerdere keren geopperd dat 
de bijzondere regelingen heroverwogen kunnen worden om de negatieve 
milieueffecten van deze voertuigen meer in de belastingen tot uiting te laten 
komen. Dit geldt bijvoorbeeld voor de bijzondere regelingen voor bestelauto’s van 
ondernemers, te weten een BPM-vrijstelling en een verlaagd MRB-tarief. Er is 
echter te weinig politiek draagvlak geweest om (een aantal van) deze bijzondere 
regelingen af te schaffen. Het afschaffen van een bijzondere regeling stuit immers 
al snel op verzet van de begunstigde groep. Het afschaffen van bijzondere 
regelingen leidt tot een aanvullende prikkel richting nulemissievoertuigen en 
betekent tevens een vereenvoudiging voor de Belastingdienst. 
 
De leden van de fractie van de VVD vragen of een overzicht gegeven kan worden 
van de financiële consequenties van de aanpassing van de Wet BPM 1992 (bij de 
afschrijving uitgaan van de werkelijke waardevermindering bestelauto’s) voor de 
belastingplichtige met een bestelauto en voor de situatie waarin sprake is van een 
ombouw van een bestelauto tot een personenauto. In de ramingstoelichtingen bij 
het wetsvoorstel Belastingplan 2018 is beschreven dat de raming van deze 
aanpassing is gebaseerd op een gemiddeld voordeel voor de belastingplichtige van 
€ 1000 per geval. 
 
9. Belastingen op milieugrondslag 
 
9.1. Heffing afvalstoffenbelasting bij verwijdering buiten Nederland 
 
De leden van de fractie van de VVD vragen naar de Europeesrechtelijke 
houdbaarheid van de heffing. Zijn er voorbeelden van een vergelijkbare oplossing 
in andere landen, zo vragen deze leden. De voorgestelde opzet voor heffing van 
afvalstoffenbelasting bij verwijdering buiten Nederland is gebaseerd op de 
bevindingen van een werkgroep van betrokken overheidspartijen en 
vertegenwoordigers van de afvalsector. De werkgroep heeft de mogelijkheid van 
een Europeesrechtelijk houdbare en handhaafbare heffing onderzocht. De 
rapportage van deze werkgroep is bij brief van 19 mei 2017 aan uw Kamer 
29
gestuurd. Door de werkgroep is gekeken naar soortgelijke heffingen in Vlaanderen 
en Oostenrijk. Daar blijken Europeesrechtelijk houdbare en handhaafbare heffingen 
bij de overbrenging van afval naar het buitenland te zijn vormgegeven. Gezien de 
ervaringen van de afvalsector is het zwaartepunt van het onderzoek van de 
werkgroep komen te liggen op de Vlaamse heffing. De voorgestelde opzet is in 
                                                
29
 Kamerstukken II 2016/17, 34 552, nr. 81. 
45 
 

 
nationale procedure ingericht waarbij de kennisgever gegevens aanlevert over de 
daadwerkelijk overgebrachte hoeveelheden en de daadwerkelijke hoeveelheden 
afval per verwerkingswijze. De ILT beoordeelt deze gegevens. Voor de 
administratieve controle van de aangifte maakt de Belastingdienst vervolgens 
gebruik van de door de ILT beoordeelde gegevens. 
 
De leden van de fractie van de VVD en de SP vragen wanneer de voorbereidingen 
voor de invoering en de AMvB gereed zullen zijn. Wordt de AMvB aan de Kamer 
voorgelegd, zo vragen de leden van de fractie van de SP. De leden van de fractie 
van de VVD vragen welke gegevens aan de ILT verstrekt zullen moeten worden en 
hoe de procedure eruit zal zien, en welk overleg plaatsvindt met de betrokken 
partijen. Bij brief aan uw Kamer van 19 mei 2017 hebben de staatssecretaris voor 
Infrastructuur en Milieu en ik de ambitie uitgesproken om de voorbereidingen voor 
31
invoering in het voorjaar van 2018 gereed te hebben. Op dit moment wordt de 
uitvoering voorbereid door de betrokken overheidspartijen, te weten het Ministerie 
van Financiën, het Ministerie van Infrastructuur en Milieu, de ILT en de 
Belastingdienst. Dit zal onder meer leiden tot een AMvB waarin een nadere invulling 
van de uitvoeringsaspecten wordt vastgesteld. Het gaat in ieder geval om regels 
omtrent de inhoud en de wijze van indiening van het verzoek van belastingplichtige 
aan de ILT en de inhoud van het verzoek. Bij het verzoek zullen gegevens over de 
daadwerkelijk overgebrachte hoeveelheden en de daadwerkelijke hoeveelheden 
afval per verwerkingswijze moeten worden verstrekt aan de ILT. In Vlaanderen 
wordt daarbij een verwerkingsattest van de buitenlandse verwerker gebruikt. De 
voorgenomen invulling van de uitvoeringsaspecten zal ook worden voorgelegd aan 
de afvalsector, om te zorgen voor een regeling die werkbaar is voor de betrokken 
bedrijven en die niet tot knelpunten in de praktijk leidt. De wettelijke regeling 
voorziet niet in een voorhangprocedure van de AMvB. Ik zal mijn ambtsopvolger in 
overweging geven om uw Kamer te informeren over de nadere uitwerking van de 
uitvoeringsaspecten zodra de concept AMvB gereed is. 
 
Voorts vragen de leden van de fractie van de VVD hoe de eenmalige en structurele 
uitvoeringskosten van de ILT en Belastingdienst worden gedekt. Bij de 
Belastingdienst zijn er geen structurele uitvoeringskosten als gevolg van dit 
voorstel. De eenmalige uitvoeringskosten van de incidentele systeemaanpassingen 
in verband met de structuurwijziging van het aangiftesysteem van de 
Belastingdienst zullen binnen begroting IX worden ingepast. De overige wijzigingen 
voor de Belastingdienst vinden plaats binnen de jaaraanpassingen. De dekking voor 
de uitvoeringskosten van de ILT zal onderdeel worden van de besluitvorming voor 
de begroting van 2019 in het voorjaar van 2018. 
 
                                                
31
 Kamerstukken II 2016/17, 34 552, nr. 81. 
47 
 

 
zijn. Het is voor de ILT pas met zekerheid te zeggen of het haalbaar is, als alle 
uitvoeringsaspecten voor ILT helder in beeld zijn. Invoering zal niet eerder 
plaatsvinden dan dat de uitvoering en handhaving voor zowel ILT als 
Belastingdienst technisch en financieel zijn geborgd. Bij de uitwerking van de 
uitvoering worden alle vereiste handelingen in beeld gebracht, niet alleen voor 
Belastingdienst en ILT, maar ook die voor de belastingplichtige bedrijven. Het 
kabinet gaat ervan uit dat de betrokken bedrijven met voldoende voorbereidingstijd 
kunnen worden geïnformeerd over definitieve specificaties. Overigens bevat de 
wetgeving de mogelijkheid om een overgangsregeling te treffen voor afvalstoffen 
die binnen een daarbij te bepalen aantal maanden na de inwerkingtreding van de 
bijgestelde heffing naar het buitenland worden overgebracht op basis van een 
EVOA-vergunning die is afgegeven vóór de datum van die inwerkingtreding. Voor 
de berekening van de budgettaire opbrengst is inwerkingtreding per 1 januari 2019 
verondersteld. Eerdere invoering van de maatregel is uitvoeringtechnisch gezien 
voor zowel de Belastingdienst als de ILT niet mogelijk. Het budgettaire gevolg van 
het niet inwerkingtreden van de wetgeving per 1 januari 2018 is dat de budgettaire 
reeks een jaar naar achteren is verschoven. Het kabinet verwacht dat de gevolgen 
voor het milieu van het niet in werking treden van de wetgeving per 1 januari 2018 
beperkt zijn. Onder meer op basis van gesprekken met de afvalsector en gegevens 
over de overbrenging van afval naar het buitenland is het de verwachting van het 
kabinet dat de afvalstoffenbelasting bij de huidige tariefstelling in combinatie met 
de geldende marktomstandigheden en tarieven aan de poort niet leidt tot sterke 
veranderingen in afvalstromen, bijvoorbeeld in de vorm van weglek van recyclebare 
afvalstromen naar het buitenland. 
 
9.2. Tijdelijke verhoging tarieven energiebelasting 
 
De vraag van de leden van de fractie van de VVD of er voor alle groepen per saldo 
geen lastenverhoging ontstaat doordat tegenover de lastenverhoging in de 
32
energiebelasting een lastenverlaging uit het Energieakkoord voor duurzame groei 
(Energieakkoord) volgt kan bevestigend worden beantwoord. 
 
De leden van de fractie van de VVD stellen een vraag over het feit dat corporaties 
de kosten van verduurzaming van de corporatiewoningen kunnen doorbelasten met 
een vorm van servicekosten. Zij willen weten welke invloed dat heeft op het 
voorstel om de energiebelasting tijdelijk te verhogen ter dekking van de kosten van 
de Stimuleringsregeling energieprestatie huursector. Via de 
energieprestatievergoeding (EPV) kunnen verhuurders een vergoeding 
overeenkomen met hun huurder bij het zeer energiezuinig maken van de woning. 
Bij een minder vergaande (en minder kostbare) woningrenovatie, bijvoorbeeld een 
renovatie naar energielabel A, kunnen verhuurders met hun huurders een 
                                                
32
 http://www.energieakkoordser.nl/Energieakkoord.aspx. 
49 
 

 
> 10.000.000 m3 -0,11 -0,14 0,04 0,04 -0,07 -0,10 
       
elektriciteit in cent/kWh       
            0-       10.000 kWh -0,68 -0,89 0,25 0,25 -0,43 -0,65 
    10.000-       50.000 kWh -0,92 -1,21 0,33 0,33 -0,59 -0,88 
    50.000-  10.000.000 kWh -0,24 -0,32 0,09 0,09 -0,16 -0,23 
>= 10.000.000 kWh -0,01 -0,01 0,00 0,00 -0,01 -0,01 
       
Effect op energierekening gemiddeld       
huishouden 
EB over aardgas (1.420 m3) -21 -27 8 8 -13 -20 
EB over elektriciteit (2.800 kWh) -19 -25 7 7 -12 -18 
Totaal effect gemiddeld huishouden -48 -63 17 17 -31 -46 
incl. 21% btw 
 
De leden van de fractie van GroenLinks vragen waarom de regeling niet structureel 
wordt ingevoerd. De verhoging van de energiebelasting voor twee jaar is 
afgesproken ter dekking van de financiële afspraken die het Rijk heeft gemaakt in 
het Energieakkoord. In het Energieakkoord heeft het Rijk afgesproken om € 400 
miljoen beschikbaar te stellen voor energiebesparing in de huursector. Dit heeft 
vorm gekregen in de stimuleringsregeling energieprestatie huursector ter 
ondersteuning van de doelstellingen van verhuurders in het Energieakkoord.  
 
De leden van de fracties van GroenLinks en de PvdD vragen of de verhoging van de 
energiebelasting die voor de helft neerslaat bij bedrijven en voor de andere helft bij 
huishoudens in verhouding is met de hoeveelheid energie die wordt verbruikt en, zo 
nee, of het niet eerlijker zou zijn om grootste deel van de lasten van de verhoging 
neer te laten slaan bij grote bedrijven. In het Energieakkoord is vastgelegd dat de 
verhoging van de energiebelasting voor 50% neerslaat bij bedrijven en voor 50% 
bij huishoudens. Bij de keuze van deze lastenverdeling over huishoudens en 
bedrijven zijn de gevolgen voor huishoudens en bedrijven in samenhang gewogen. 
De intentie om de koopkracht van huishoudens zoveel mogelijk te ontzien, is 
daarbij afgewogen tegen het effect van een lastenverzwaring op de 
concurrentiepositie van bedrijven. De concurrentiepositie ten opzichte van 
buitenlandse bedrijven kan door een forse lastenverzwaring negatief worden 
beïnvloed. Anderzijds zal een eenzijdige focus op het vermijden van 
lastenverzwaringen voor bedrijven ertoe leiden dat de koopkracht van huishoudens 
onevenredig sterk wordt benadeeld. Deze afweging heeft ook geleid tot de keuze 
om bij de ODE een degressieve tariefstructuur te hanteren die vergelijkbaar is met 
de energiebelasting. Daarbij mag niet uit het oog worden verloren dat met 
bedrijven aanvullende afspraken lopen om verdergaande energiebesparing te 
realiseren. Deze afspraken zijn vastgelegd in de Meerjarenafspraak Energie-
efficiëntie ETS-ondernemingen (het MEE-convenant) en de Meerjarenafspraak 
51 
 

 
Tabel 5. 
 2017 2018 2019 2020 2021 2022 2023 gemiddeld totaal 
per jaar  
2024-2032 
budgettair effect -200 -550 -725 -750 -950 -800 -600 -439 -8.525 
SDE+=verlaging ODE  
 
9.3. Uitbreiding stadsverwarmingsregeling 
 
De leden van de fractie van de VVD vragen waarom het niet mogelijk is gebleken 
om in plaats van de verruiming van de stadsverwarmingsregeling een oplossing 
binnen de regeling Subsidie Duurzame Energie plus (SDE+) te vinden. De regeling 
SDE+ subsidieert de onrendabele top van de duurzaam opgewekte warmte. De 
regeling is generiek vormgegeven. De subsidiebedragen worden vastgesteld aan de 
hand van een referentie-installatie en gelden voor alle duurzame opties binnen een 
categorie. Binnen de verschillende categorieën voor warmte kunnen zowel 
projecten voor stadsverwarming als andere vormen van warmtelevering vallen. ECN 
heeft onderzocht of het mogelijk is om bij de berekening van de subsidiebedragen 
rekening te houden met het belastingnadeel dat optreedt bij de omschakeling van 
36
restwarmte naar duurzame warmte. ECN concludeert dat de interactie tussen de 
verschillende vergroeningsopties en de energiebelasting zo casus specifiek is, dat 
deze moeilijk tot niet is te ondervangen in een generieke regeling als de SDE+.  
 
De leden van de fractie van GroenLinks vragen waarom de 
stadsverwarmingsregeling ook wordt uitgebreid tot biomassa. Deze leden vragen 
voorts waarom de stadsverwarmingsregeling in stand wordt gehouden voor 
aardgas. De achterliggende gedachte van de stadsverwarmingsregeling is het 
creëren van een prikkel voor de nuttige inzet van restwarmte. Warmte is niet belast 
binnen de energiebelasting. Het energiebelastingvoordeel van de 
stadsverwarmingsregeling ziet in de praktijk op aardgas dat wordt verbruikt in 
hulpketels die deel uitmaken van de installatie voor stadsverwarming. Deze 
hulpketels vangen de piekvraag op en dienen als back-up. In de motie van het lid 
Grashoff, aangenomen bij behandeling van het Belastingplan 2017, is het kabinet 
verzocht om maatregelen te nemen zodat stadsverwarmingen bij omschakeling van 
gasgestookte ketels naar het gebruik van hernieuwbare bronnen niet 
geconfronteerd worden met een verhoging van energiebelasting op het aardgas 
37
gebruikt in de hulpketels. Tijdens de parlementaire behandeling zijn in ieder geval 
38
biomassa en geothermie genoemd als mogelijke vormen van omschakeling. Het 
kabinet heeft onderzoek gedaan naar de in de motie van het lid Grashoff genoemde 
verhoging van energiebelasting. Uit dat onderzoek is gebleken dat bepaalde 
duurzame warmteprojecten binnen de huidige fiscale systematiek een 
energiebelastingnadeel hebben ten opzichte van warmteprojecten waar wel 
                                                
36
 S.M. Lensink, C.L. van Zuijlen (2015), Aanvullend onderzoek correctiebedragen SDE+-regeling, December 2015. 
37
 Kamerstukken II 2016/17, 34 552 nr. 67.   
38
 Kamerstukken II 2016/17, 34 552, nr. 70, blz. 100. 
53 
 

 
van de fractie van de PvdD vragen of de dekking niet in de vierde belastingschijf 
gezocht moeten worden. De dekking voor het uitbreiden van de 
stadsverwarmingsregeling is meegenomen in de budgettaire besluitvorming rond 
het Belastingplan 2018. Hierbij is een integrale afweging gemaakt van de 
budgettaire effecten van verschillende maatregelen. De keuze is gemaakt om de 
dekking binnen het domein van de energiebelasting te houden, waar de derving 
zich ook voordoet. Concreet doet de derving zich voor bij het 
blokverwarmingstarief, dat gelijk is aan het tarief in de eerste schijf. Daarom is 
besloten de uitbreiding van de stadsverwarmingsregeling te dekken met een 
tariefsverhoging van de eerste schijf en het bijbehorende blokverwarmingstarief. 
De lasten van een dekking door verhoging van de vierde schijf op aardgas zouden 
terechtkomen bij een relatief kleine groep bedrijven. De dekking binnen de eerste 
schijf op aardgas zorgt voor een meer generieke verdeling van de lasten van de 
verhoging. 
 
10. Invorderingswet 1990 
 
De leden van de fractie van de VVD vragen in welke gevallen er in Nederland 
sprake is van een verleggingsregeling voor de omzetbelasting.  
De verleggingsregeling voor de omzetbelasting geldt in verschillende situaties, die 
meestal niet gerelateerd zijn aan verkopen waarbij pand- of hypotheekhouders of 
executanten betrokken zijn. Zo geldt de verleggingsregeling in bepaalde situaties 
bij onderaanneming en het uitlenen van personeel, verkoop van afval en oude 
materialen en bij de verkoop van goud. Voor een uitputtende opsomming van de 
situaties waarin de btw-heffing is verlegd, wordt kortheidshalve verwezen naar de 
artikelen 24ba en 24bb van het Uitvoeringsbesluit omzetbelasting 1968.  
 
De leden van de fractie van de VVD vragen wat, naast een hogere 
inningsopbrengst, de voor- en nadelen zijn van de introductie van een 
aansprakelijkheid van pandhouders, hypotheekhouders en executanten in meer 
algemene zin en wat de gevolgen zijn voor de betrokken partijen buiten de 
Belastingdienst. De voorgestelde maatregel heeft, naast de hogere 
inningsopbrengst, tot gevolg dat de lopende discussies (en procedures) over de 
reikwijdte van bestaande verleggingsregelingen in de praktijk aan belang inboeten; 
met de maatregel komt er definitief duidelijkheid over de vraag aan wie de 
omzetbelastingcomponent van verpande en verhypothekeerde zaken toekomt. 
Daarnaast heeft de maatregel op handhavinggebied een belangrijk voor- en nadeel. 
Een voordeel is dat de maatregel financiers stimuleert om de ondernemer de 
gelegenheid te geven om zelf de omzetbelasting te voldoen aan de Belastingdienst. 
In die gevallen hoeft de Belastingdienst geen extra capaciteit in te zetten om de 
belastingschuld te innen. Een nadeel is dat in de gevallen waarin de ondernemer 
geen btw heeft voldaan, de Belastingdienst er doorgaans pas achteraf en na 
onderzoek achter komt dat (een deel van) de verschuldigde omzetbelasting 
55 
 

 
tegenbewijs niet nodig. De pandhouder, hypotheekhouder of executant kan alleen 
aansprakelijk worden gesteld als hij de omzetbelasting heeft ontvangen. Dit moet 
de Belastingdienst bewijzen. Als de Belastingdienst niet kan bewijzen dat de 
pandhouder, hypotheekhouder of executant de omzetbelasting heeft ontvangen, 
dan kan de Belastingdienst hem niet aansprakelijk stellen. Goeder of kwader trouw 
van de pandhouders speelt daarbij geen rol. 
 
De leden van de fractie van de VVD vragen hoe ondernemers die factoringdiensten 
aanbieden worden geraakt door dit voorstel. Ook de NOB benoemt dit punt in haar 
reactie. De leden van de fractie van de VVD vragen in hoeverre deze ondernemers 
hier gevolgen van ondervinden en in hoeverre het kabinet dit terecht vindt. De 
voorgestelde maatregel is niet van toepassing op de omzetbelastingcomponent 
begrepen in de betalingen die gedaan worden aan factoringmaatschappijen. In de 
voorgestelde wettekst wordt daarom gesproken van ‘de omzetbelasting die 
verschuldigd is ter zake van de levering van een zaak’. Leveringen van vorderingen, 
en daarmee situaties van factoring, worden dus niet door de voorgestelde 
maatregel geraakt. De doelgroep van de voorgestelde maatregel betreft de pand- 
en hypotheekhouder alsmede de executant die zich verhalen op de 
omzetbelastingcomponent die begrepen is in de opbrengst van de uitgewonnen 
zaak. In de Leidraad Invordering 2008 zal ook worden opgenomen dat op diensten 
van ondernemingen die zich bezig houden met factoring, het voorgestelde artikel 
42d van de Invorderingswet 1990 (IW 1990) niet van toepassing is.  
 
De leden van de fracties van de VVD en de CDA vragen naar het verband tussen de 
voorgestelde maatregel en de zaak Geddes&Gillmore waarover recent prejudiciële 
40
vragen zijn gesteld aan de Hoge Raad. In de genoemde zaak gaat het onder meer 
om de vraag of de omzetbelasting die verschuldigd is in verband met levering van 
verpande zaken met medewerking van de faillissementscurator, tot de 
boedelschulden moet worden gerekend. Als deze vraag door de Hoge Raad 
bevestigend wordt beantwoord, dan zal de voorgestelde aansprakelijkheidsbepaling 
enigszins aan belang inboeten. Immers als een curator in een faillissementsituatie 
instemt met verkoop door de pand- of hypotheekhouder of de zaak zelf verkoopt 
ten behoeve van de pand- of hypotheekhouder, dan zal hij voortaan bedingen dat 
de verschuldigde omzetbelasting wordt voldaan. Een aansprakelijkheidstelling is in 
die gevallen niet nodig. Wel blijft de voorgestelde aansprakelijkheidsbepaling van 
belang in situaties binnen faillissement waarin de curator geen medewerking 
verleent aan de pand- en hypotheekhouder en in situaties buiten faillissement. 
 
De leden van de fractie van het CDA vragen wat de aanleiding van de onderhavige 
wijziging is geweest. De directe aanleiding is het relatief grote aantal 
faillissementen van retailondernemingen in de afgelopen periode. In het kader van 
                                                
40
 Rechtbank Amsterdam 5 juli 2017, nr C/13/608425 / HA ZA 16-512, ECLI:NL:RBAMS:2017:4726. 
57 
 

 
rapport van de evaluatiecommissie Spies ligt het voor de hand om maatregelen te 
treffen voor de BES-eilanden, mede op fiscaal gebied. De uitwerking en de planning 
van dit pakket aan maatregelen wordt echter overgelaten aan een volgend kabinet. 
 
12. Budgettaire aspecten 
 
De leden van de fractie van de VVD welk deel van het koopkrachtpakket wordt 
ingezet voor intensiveringen in de uitgaven en toeslagen. Voorst vragen deze leden 
hoe het bedrag van € 59 miljoen voor de koopkrachtmaatregelen zich verhoudt tot 
een lastenverlichting van € 92 miljoen. In de hierna opgenomen tabel zijn zowel de 
inkomsten- als uitgavenmaatregelen uit het koopkrachtpakket opgenomen. Dit 
geeft inzicht in de maatregelen die zijn genomen aan de uitgavenkant en de 
toeslagen. In de budgettaire tabel bij het Belastingplan 2018 zijn alleen de 
maatregelen uit het pakket opgenomen die ook in het wetsvoorstel Belastingplan 
2018 worden geregeld. Concreet gaat het dan om de verhoging van de 
ouderenkorting, de verlaging van de algemene heffingskorting en de verlaging van 
de alleenstaande ouderenkorting. Deze drie maatregelen samen hebben een 
lastenverlichtend effect van € 92 miljoen. De genoemde € 59 miljoen is het 
budgettaire effect van het gehele koopkrachtpakket.  
 
Tabel 6: Overzicht koopkrachtpakket Belastingplan 2018 (miljoenen euro, + is 
lastenverzwaring, saldoverslechterend) 
Maatregelen inkomensbeleid 2018  
Verhoging ouderenkorting  187 
Verlaging algemene heffingskorting  -75 
Verlaging alleenstaande ouderenkorting  -20 
Verhoging zorgtoeslag  310 
Temporiseren afbouw AHK in bijstand  20 
e
Verhoging bedrag 2 kind kindgebonden budget  36 
Verlaging Inkomensondersteuning AOW  -31 
  
Reservering koopkrachtreparatie 366 
Totaal 59 
 
De leden van de fractie van de VVD juichen de extra informatie over de ramingen 
en de certificering door het CPB toe. Deze leden vragen welke stappen zijn en 
worden genomen om steeds accurater te ramen en om gedragseffecten beter mee 
te nemen in het budgettaire beeld. Het kabinet is permanent bezig om te kijken of 
verbetering mogelijk is van de raming van budgettaire effecten van fiscale 
maatregelen. Er wordt bijvoorbeeld samengewerkt met de Belastingdienst om voor 
de ramingen gebruik te maken van meer en betere aangifte- en aanslaggegevens. 
Om de schatting van gedragseffecten te verbeteren, wordt onder meer overleg 
gevoerd met het CPB en wordt de wetenschappelijke literatuur gevolgd. 
 
59 
 

 
daadwerkelijk worden gebruikt voor de vaart op volle zee. Voor de exploitanten van 
zeeschepen die niet voor de vaart op volle zee worden gebruikt, en daardoor niet 
meer in aanmerking komen voor het btw nultarief, kan er een verzwaring van de 
administratieve lasten optreden in de situatie dat de exploitant een btw-vrijstelling 
toepast voor zijn diensten verricht met dat schip. In dat geval zal het vanuit 
commerciële overwegingen (aftrek van voorbelasting) nodig kunnen worden geacht 
om af te zien van de vrijstelling. Dan zal er door de verplichting om aangifte voor 
de omzetbelasting te doen sprake zijn van een toename van de administratieve 
lasten. Gelet op enerzijds het geringe aantal leveranciers en exploitanten van 
(zee)schepen en anderzijds de geringe hoogte van de kosten van de als 
administratieve lasten te kenmerken werkzaamheden die deze belanghebbenden 
moeten gaan verrichten, is de verwachting dat deze administratieve lasten zo 
gering zullen zijn dat deze als verwaarloosbaar kunnen worden aangemerkt.  
 
In antwoord op vragen van de leden van de fractie van de PvdD inzake de gevolgen 
van de voorgestelde maatregelen voor burgers en bedrijven merk ik het volgende 
op. De verhouding van de verzwaringen in zijn totaliteit tot de verhouding tussen 
bedrijfsleven en burgers, waarnaar deze leden vragen, ondervindt door de in dit 
wetsvoorstel voorgestelde maatregelen geen verandering, aangezien de effecten 
van die maatregelen voor de administratieve lasten als verwaarloosbaar zijn aan te 
merken (dan wel – wat betreft de afvalstoffenbelasting - nog niet geraamd kunnen 
worden). Ook voor de door deze leden specifiek genoemde verhoging van het tarief 
van de eerste schijf voor aardgas in de energiebelasting die dient ter dekking van 
de verruiming van de stadsverwarmingsregeling heeft geen gevolgen voor de 
administratieve lasten van bedrijven en burgers en daarmee ook niet voor de 
lastenverhouding tussen grootverbruikers en kleinverbruikers. 
 
15. Overige 
 
De leden van de fractie van de VVD vragen wanneer de nadere regelgeving komt 
voor de maatregelen in het Belastingplan 2017 die kwalificeren als staatssteun. 
Ondernemers die gebruik willen maken van deze maatregel hebben behoefte aan 
duidelijkheid en zekerheid hierover. Ik ga ervan uit dat deze leden de versoepelde 
gebruikelijkloonregeling voor directeur-grootaandeelhouders (dga’s) van 
innovatieve start-ups bedoelen en de maatregel die bij amendement van het lid De 
Vries op het Belastingplan 2017 is aangenomen inzake aandelenopties die door 
innovatieve start-ups aan werknemers worden toegekend. De nadere regelgeving 
voor de eerstgenoemde maatregel bestaat al en is vastgelegd in artikel 3.6a van de 
Uitvoeringsregeling loonbelasting 2011. De belastingplichtige die gebruikmaakt van 
deze maatregel vult een de-minimisverklaring in en verstrekt deze aan RVO.nl. Pas 
nadat uit de daaropvolgende melding van RVO.nl blijkt dat het de-minimisplafond 
niet wordt overschreden als gevolg van het toepassen van de versoepeling van de 
gebruikelijkloonregeling, mag deze versoepeling worden toegepast. Hierbij wordt 
61 
 

