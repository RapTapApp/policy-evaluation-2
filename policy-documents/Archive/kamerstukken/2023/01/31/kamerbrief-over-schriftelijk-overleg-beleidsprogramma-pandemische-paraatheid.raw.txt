 
 
 
  
De Voorzitter van de Tweede Kamer 
der Staten-Generaal 
Bezoekadres:
Postbus 20018 
Parnassusplein 5
2511 VX  Den Haag
2500 EA  DEN HAAG 
T 070 340 79 11
 
F 070 340 78 34
 www.rijksoverheid.nl
 
 
Ons kenmerk
3486825-1041136-PDPP
 
 
Bijlage(n)
 4
Datum   31 januari 2023 
Uw kenmerk
Betreft   Schriftelijk overleg Beleidsprogramma pandemische paraatheid 
25 295
 
 
Correspondentie uitsluitend 
 richten aan het retouradres 
met vermelding van de datum 
Geachte voorzitter, 
en het kenmerk van deze 
 
brief.
Hierbij zend ik u de antwoorden op de vragen van de fracties van de VVD, D66, 
PVV, CDA, PvdA en GroenLinks, SP, PvdD, ChristenUnie, Groep Van Haga en de 
BBB over de brief inzake het beleidsprogramma pandemische paraatheid. 
 
Ik wil de leden van de fracties van de VVD, D66, PVV, CDA, PvdA en GroenLinks, 
SP, PvdD, ChristenUnie, Groep Van Haga en de BBB danken voor hun inbreng op 
de brief. Met belangstelling heb ik kennisgenomen van de vragen die de 
verschillende fracties hebben ingebracht. De beantwoording van de vragen sluit 
zoveel mogelijk aan bij de volgorde van het verslag. 
 
Hoogachtend, 
 
de minister van Volksgezondheid, 
Welzijn en Sport, 
 
 
 
 
 
 
Ernst Kuipers 
 
 
Pagina 1 van 116

 
Vragen en opmerkingen van de leden van de VVD-fractie 
De leden van de VVD-fractie hebben kennisgenomen van de brief met daarin de 
verdere uitwerking van de beleidsagenda pandemische paraatheid. Deze leden zijn 
positief over de constatering dat werk wordt gemaakt van voorbereiding op 
potentiële pandemieën. Zij zijn positief over de gezamenlijkheid en integraliteit 
van de aanpak die de minister voorstelt, maar zien in de brief vooral voorzichtige 
beginnetjes. Deze leden willen graag meer zicht op de concrete en inhoudelijke 
stappen die worden gezet en hebben nog vragen daarover. 
Allereerst willen deze leden weten op welke termijn de minister inzicht in de 
genoemde potentiële risico’s en achterliggende scenario’s met de Kamer deelt. 
Ook willen zij een compact overzicht van de lessen uit de COVID-19-pandemie die 
bij deze aanpak worden gebruikt. Dus niet zozeer dát ‘lessen worden gebruikt’, 
maar welke lessen er zijn geleerd die van invloed zijn op de aanpak en uitvoering 
van pandemische paraatheid.  
Genoemde leden lezen dat de Gemeentelijke Gezondheidsdienst - Geneeskundige 
Hulpverleningsorganisaties in de Regio (GGD GHOR Nederland), samen met de 
GGD’en, een plan van aanpak voor de korte termijnversterkingen 
infectieziektebestrijding heeft opgesteld. Deze leden zouden graag dit plan van 
aanpak lezen. Wanneer wordt het naar de Kamer gestuurd? Op welke manier 
speelt dit plan van aanpak een rol bij het nu lopende onderzoek naar de vraag of 
de 25 GGD-regio’s voldoende geëquipeerd zijn voor hun wettelijke 
werkzaamheden?  
Het Rijksinstituut voor Volksgezondheid en Milieu (RIVM) en de Landelijke 
Functionaliteit Infectieziektebestrijding (LFI) hebben een rol in de voorbereiding, 
en zijn of worden daarmee onderdeel van het adviserings- en 
besluitvormingsproces tijdens een pandemie. Kan de minister aangeven hoe hij 
1
uitvoering geeft aan de motie Tielen c.s. over de lessen uit de coronacrisis en het 
borgen van onafhankelijkheid en autonomie? 
Genoemde leden zijn positief over de inzet van de minister met betrekking tot een 
pandemisch paraat informatievoorzieningslandschap samen met RIVM, GGD GHOR 
Nederland en de GGD’en. Welke lessen en verzamelde knelpunten uit de COVID-
19-pandemie gebruikt de minister hierbij? Zo zijn er storingen geweest waardoor 
vaccinaties niet geregistreerd konden worden en uitslagen niet worden ingezien. 
Dit heeft grote implicaties en dient voorkomen te worden. Hoe heeft dit een plek 
in het paraat maken van het informatievoorzieningslandschap?  
Ook de lessen uit de COVID-19-pandemie met betrekking tot de 
gegevensuitwisseling voor monitoring en onderzoek dienen een plek te hebben 
hierbij. Welke lessen hierover zijn benoemd en worden gebruikt? Wanneer komt 
de uitwerking van het High Level Design (HLD) naar de Kamer? Hoe krijgt de 
uitwisseling van gegevens tussen zorgverleners en onderzoekers vorm? Hoe wordt 
geborgd dat uitwisseling verbetert ten opzichte van de huidige situatie (waarbij 
bijvoorbeeld de oversterfte onvoldoende makkelijk kan worden onderzocht door 
belemmeringen in de uitwisselingen)? 
Een lid van de VVD-fractie heeft eerder schriftelijke vragen gesteld over het 
2
steunen van wetenschappers bij het voorbereiden op een volgende pandemie . In 
de brief wordt aangegeven dat om monitoring en onderzoek mogelijk te maken, 
 
1
 Kamerstuk 25 295, nr. 1786. 
2
 Vragen van het lid Tielen (VVD) aan de minister van Volksgezondheid, Welzijn en Sport 
over het bericht ‘Wetenschappers vragen kabinet om steun bij voorbereiding op volgende Pagina 3 van 116
pandemie’ (ingezonden 4 oktober 2022). 

 
Deze leden zijn verheugd te lezen dat de minister aandacht heeft voor het verder 
verbeteren van kennis en innovatie als onderdeel van de beleidsagenda 
pandemische paraatheid. Zij zouden wel meer concreet begrip willen hebben van 
welk type kennis en innovatie wél op orde waren bij de vorige pandemie en welk 
type kennis en innovatie niet. Genoemde leden willen graag weten welk niveau 
van kennis wordt nagestreefd en op welke termijn die in beginsel op orde kan zijn. 
Met welke kennisinstituten bouwt de minister de kennis- en innovatieagenda’s op? 
Wat is de rol van het RIVM, de Nederlandse Organisatie voor toegepast-
natuurwetenschappelijk onderzoek (TNO) en hoe wordt EU-breed samengewerkt? 
Wat is bekend over de snelheid van innovaties tijdens de COVID-19-pandemie? 
Welke belemmeringen waren het grootst om innovaties in de praktijk beschikbaar 
te krijgen en hoe gaat de minister zorgen dat deze belemmeringen verkleinen bij 
volgende pandemieën?  
De leden van de VVD-fractie zijn blij te lezen dat wordt ingezet op het benutten 
van al in Nederland aanwezige excellente kennis op het gebied van therapie-
ontwikkelingen voor (preventieve) behandeling van infectieziekten met 
pandemisch potentieel. De minister spreekt over het creëren van een ecosysteem 
tussen academie en bedrijfsleven en investeert bijna tien miljoen euro in de 
Thematische Technology Transfer (TTT)-regeling. Is de minister het met deze 
leden eens dat ook middelbaar beroepsonderwijs (mbo)-instellingen hierbij 
betrokken moeten zijn, zodat hoogwaardige kennis en praktische toepassing 
optimaal gecombineerd kunnen worden?  
 
Vragen en opmerkingen van de leden van de D66-fractie 
De leden van de D66-fractie hebben kennisgenomen van de uitwerking van de 
beleidsagenda pandemische paraatheid. De beleidsagenda is een veelzijdige 
aanpak met veel verschillende componenten, waaruit de ambitie spreekt om op de 
geleerde lessen te anticiperen. Genoemde leden delen de opvatting dat de kern 
ligt in ons voorstellingsvermogen van mogelijke crises. Het is dan ook nuttig dat 
scenario’s worden uitgewerkt. Keuzes kunnen daaruit voortvloeien. Deze leden 
vragen de minister wie hier verantwoordelijk voor is en binnen welk tijdspad deze 
scenario’s zijn afgerond. Tevens worden verschillende werkgroepen, instanties en 
overlegstructuren aangekondigd en besproken. De leden van de D66-fractie 
vragen de minister of het ministerie in een organogram of beslisboom kan 
voorzien, zodat het duidelijk is welke taken en verantwoordelijk waar liggen 
belegd in tijden van crisis. 
Genoemde leden zijn ervan overtuigd dat met een veilige, vertrouwde uitwisseling 
van gegevens veel kennis kan worden vergaard voor onderzoek. Daarnaast draagt 
het bij aan efficiëntere crisiszorg. Zij vragen de minister of de wetswijziging in de 
acute zorg, waarbij gebruik kan worden gemaakt van gegevens tenzij daar 
bezwaar tegen is gemaakt (opt-out), ook breder geldt ten tijde van een crisis. Zo 
nee, deelt hij de overtuiging dat dit nodig is en ziet hij de juridische ruimte om dit 
te bewerkstelligen? Daarnaast vragen de leden van de D66-fractie of en op welke 
manier de minister zich inspant om (secundaire) gegevensuitwisseling op 
Europees niveau te bevorderen. 
De leden van de D66-fractie hebben met interesse kennisgenomen van het 
voornemen om te komen tot een toekomstbestendig en wendbaar 
vaccinatiestelsel. Kan de minister omschrijven in welke hoedanigheid de 
genoemde organisaties betrokken worden bij de uitvoeringstoets? Welke andere 
Pagina 5 van 116
organisaties worden hierbij betrokken, anders dan de GGD en huisartsen? Wordt 

 
deze lijst op een crisissituatie in Nederland en op basis van welke criteria deze lijst 
is opgesteld? 
Deze leden vragen of de minister kan toelichten op welke wijze veldspelers zelf 
kunnen inzetten op risicoplanning en hoe hierin samenwerking wordt bevorderd, 
eventueel ook met andere Europese veldspelers. De leden van de D66-fractie 
delen de opvatting dat bevoorrading van medicijnen een belangrijke rol speelt bij 
een pandemie. Echter, in hoeverre is rekening gehouden met verspilling van 
medicijnen en/of beschermingsmaterialen in de beleidsregels? Welke hindernissen 
ziet de minister om ongebruikte voorraden te heruitgeven en is hij van plan hier 
stappen in te zetten? Welke rol speelt verduurzaming bij het vormgeven van de 
wettelijke voorraadverplichting? 
De leden van de D66-fractie lezen ten aanzien van kennis en innovatie dat de 
6
minister conform motie Paulusma in gesprek is gegaan met de sector en de 
minister hen op het belang van pandemische paraatheid en wendbaarheid van 
onderzoek heeft gewezen. Kan de minister toelichten met welke partijen de 
minister in gesprek is gegaan en welk resultaat dit heeft opgeleverd of op welke 
wijze de sector dit advies in uitvoering brengt? Op welke wijze kan de minister in 
samenwerking met de minister van Onderwijs Cultuur en Wetenschap er zorg voor 
dragen dat de Nederlandse onderzoeksstructuur schokbestendig wordt en 
daarmee pandemisch paraat is? Deze leden lezen met belangstelling dat de 
minister aan de slag gaat met een innovatieagenda mede om de doorlooptijd van 
ontwikkeling tot aan implementatie te verkorten. Kan de minister aangeven welke 
veldspelers betrokken worden bij het opzetten van een dergelijke agenda en welk 
tijdspad deze leden kunnen verwachten? 
De leden van de D66-fractie lezen in de beleidsagenda dat, waar mogelijk en 
relevant, Caribisch Nederland bij de voorbereidingen aansluit die in Europees 
Nederland worden getroffen. Deze leden zijn het eens met de minister dat het 
belangrijk is dat rekening wordt gehouden met lokale omstandigheden. Kan de 
minister uitweiden over hoe het proces loopt tot het besluit om Caribisch 
Nederland al dan niet bij de voorbereidingen aan te haken? Geldt hier ook het 
‘comply or explain’-principe? Kan de minister illustreren hoe de samenwerking op 
dit gebied precies loopt? 
Genoemde leden hebben met interesse het overzicht van de financiële middelen 
namens het ministerie van Volksgezondheid, Welzijn en Sport ingezien. Echter zijn 
deze leden van mening dat pandemisch paraatheid niet enkel een aangelegenheid 
is van het genoemde ministerie. Een pandemie raakt immers alle sectoren. Voorts 
vragen deze leden om een overzicht van financiële middelen namens andere 
departementen met het oog op pandemische paraatheid en specifiek welke 
middelen het ministerie van Landbouw, Natuur en Voedselkwaliteit inzet op 
pandemische paraatheid. 
De leden van de D66-fractie vragen tot slot op welke wijze in een volgende 
pandemie wordt ingezet op lange termijngevolgen van een pandemie, zoals Long-
COVID. Kan de minister aangeven welke plannen er zijn om zulke ernstige lange 
termijn gevolgen in te perken? 
 
Vragen en opmerkingen van de leden van de PVV-fractie 
De leden van de PVV-fractie hebben met teleurstelling kennisgenomen van het 
beleidsprogramma pandemische paraatheid. Nederland zat als enige land in 
 Pagina 7 van 116
6
 Kamerstuk 25 295, nr. 1910 

 
aldus deze leden. Genoemde leden zijn daarbij ontsteld dat de minister niet inzet 
op nationale voorraden, maar op Europese voorraden. Het was bijvoorbeeld 
Duitsland die tijdens de COVID-19-pandemie een exportverbod instelde voor 
mondkapjes en vrachtwagens met hulpmiddelen bestemd voor België aan de 
grens tegenhield. Het was juist ieder voor zich tijdens de start van de COVID-19-
pandemie. Waarom denkt de minister dat dit tijdens een volgende pandemie 
anders zal zijn? Nog afgezien van het feit dat de Inspectie Gezondheidszorg en 
Jeugd (IGJ) op Europese voorraden geen toezicht kan houden, is het de vraag of 
en hoe een Nederlandse aanspraak op Europese voorraden gehonoreerd zal 
worden. De leveringszekerheid bij Europese voorraden is niet gegarandeerd, 
terwijl het structureel verbeteren van de leveringszekerheid een van de drie 
beleidsopgaven is van het programma pandemische paraatheid. De focus moet 
daarom op Nederlandse voorraden liggen, aldus deze leden. Graag zien zij dat 
Nederland in eigen beheer in de eigen voorraad kan voorzien, zodat als het 
misgaat Nederland niet afhankelijk is van de goedheid van anderen of de 
slechtheid van criminelen en woekerwinsten. Graag ontvangen deze leden een 
reactie op alle voornoemde punten.  
De leden van de PVV-fractie delen de mening dat ook de langdurige zorg goed 
voorbereid moet zijn op (pandemische) uitbraken. Zij vragen of infectiepreventie 
op dit moment nog geen onderdeel is van de kwaliteitscyclus en willen weten 
welke verbetering de minister concreet voornemens is hierop aan te brengen. 
Graag ontvangen zij een aantal voorbeelden. Deze leden maken zich zorgen dat 
dit verbetertraject, wat periodiek ook geëvalueerd zal gaan worden door 
“vreemde” ogen, zal zorgen voor een toename in toch al veel te hoge de 
administratieve lasten in de langdurige zorg. Graag ontvangen deze leden een 
reactie. Welke “vreemde” ogen zullen mee gaan kijken? 
Genoemde leden lezen dat de NZR nog steeds een beetje in de kinderschoenen 
staat, terwijl een jaar geleden nog werd gezegd er nu al zo’n 2000 zorgreservisten 
zouden zijn. Deze leden willen graag weten hoeveel zorgreservisten er nu 
daadwerkelijk zijn en of ze al worden ingezet. Zo ja, hoe worden zij ingezet en 
waar? Deze leden lezen dat de komende jaren geld wordt vrijgemaakt voor de 
zorgreservisten. Waarom is dit aanzienlijk minder dan dit jaar beschikbaar werd 
gesteld? Voor het jaar 2023 betreft dit namelijk 2,5 miljoen euro, voor 2024 3,9 
miljoen euro en voor 2025 en 2026 3,6 miljoen euro. In 2022 ging er nog 5 
miljoen euro naar de NZR. Deze leden begrijpen ook niet waarom de 
zorgreservisten nu een uiterste middel worden genoemd om de zorgcapaciteit op 
te schalen. Zorgreservisten zijn immers snel inzetbaar en kunnen direct 
bijspringen om het vaste zorgpersoneel te ondersteunen tijdens een crisis. Heeft 
de minister niet langer de ambitie om een volwaardige permanente zorgreserve 
op te bouwen? 
De leden van de PVV-fractie ergeren zich aan de wijze waarop de minister 
oplossingen steeds in Europees verband zoekt, zoals ook nu weer bij de aankoop 
van vaccins. En dat terwijl de Algemene Rekenkamer nog onderzoek doet naar de 
Europese onderhandelingen over de aankoop van coronavaccins. Waarom wordt 
dat niet eerst afgewacht? Is de minister op de hoogte van het lopende onderzoek 
van het Europese Openbaar Ministerie (EPPO) naar de aankoop van coronavaccins 
door de Europese Unie? Vindt de minister dit niet verontrustend? Het EPPO jaagt 
normaal gesproken op fraudegeld. Nederland heeft zo’n drie miljard euro in 
coronavaccins geïnvesteerd. Daarvan moet men toch weten of dit rechtmatig is 
Pagina 9 van 116
geweest? De Europese Commissie werkt uitermate ontransparant en 

 
CDA-fractie vragen of de minister op de hoogte is van het toetreden van meerdere 
grote buitenlandse laboratoriumorganisaties op de Nederlandse zorgmarkt in de 
afgelopen vier, vijf jaar. Zo ja, is de minister van mening dat dit een goede 
ontwikkeling is voor een sterk netwerk van laboratoria en tevens past in de lijn 
van het IZA? 
De Autoriteit Consument en Markt (ACM) heeft recent geconstateerd dat de 
laboratoriumzorg regionaal plaatsvindt met voldoende keuzemogelijkheden voor 
9
patiënten en verwijzers . Het ACM-rapport beschrijft ook dat de 
laboratoriumdiagnostiek veelal plaatsvindt in een keten tussen eerste- en 
tweedelijnszorg, wat naadloos aansluit bij de doelen van het IZA, namelijk 
regionale samenwerking. Toetreding van grote internationaal opererende 
laboratoria is al eerder opgetreden in landen als Duitsland en Frankrijk. Dit heeft 
daar weliswaar geleid tot lagere kosten per verrichting (door schaalvergroting), 
maar de totale kosten van in-vitro-diagnostica per hoofd van de bevolking zijn in 
10
deze landen hoger dan in Nederland . Deelt de minister de zorgen van de leden 
van de CDA-fractie dat als dit in Nederland ook gebeurt, dit een ontwikkeling zou 
kunnen zijn waarmee de regionale samenhang in de infectieziektezorgketen 
verbroken wordt en daarmee een gevaar voor pandemische paraatheid vormt? 
Deelt de minister de mening van deze leden dat het toetreden van grote 
buitenlandse laboratoria met winstoogmerk een bedreiging vormt voor zowel de 
regionale organisatie als de financiële doelen binnen het Nederlandse zorgsysteem 
zoals opgesteld in het IZA? Hoe denkt de minister te voorkomen dat Nederland in 
een onwenselijke situatie terechtkomt met een afhankelijkheid van grote 
diagnostische leveranciers, veelal in buitenlandse handen? Is deze afhankelijkheid 
van buitenlandse eigenaren van laboratoria een gevaar voor pandemische 
paraatheid, zoals men heeft gezien bij de voorziening van onder andere 
geneesmiddelen en mondkapjes? Is de minister bereid in kaart te brengen welke 
risico’s hiervan voor Nederland aanwezig zijn? 
De leden van de CDA-fractie vragen hoe de minister erop toe gaat zien dat de 
regionale samenwerking van goed georganiseerde zorgketens met een 
verbindende rol voor het medisch microbiologisch laboratorium (MML) en de arts-
microbioloog (AM) in beeld blijft bij internationaal opererende commerciële 
diagnostische laboratoria en dat de hoge kwaliteit van de infectieziektezorg, zowel 
voor de individuele patiënt als publieke gezondheidszorg (zoals pandemische 
paraatheid) behouden blijft. Is de minister van plan deze ontwikkelingen te 
bespreken met de betrokken medische professionals om hier een proactieve 
zienswijze op te formuleren om te voorkomen dat achteraf kostbare 
hersteloperaties nodig zijn? 
Op de dertiende pagina van de brief staat de opleiding Basis Acute Zorg (BAZ) zes 
maanden duurt. Van artsen hebben de leden van de CDA-fractie begrepen dat 
bijvoorbeeld een verpleegkundige anesthesie vrij snel ingewerkt kan worden als 
IC-verpleegkundige en dat dat geen maanden hoeft te duren, maar eerder dat 
weken voldoende zijn. Worden vrijstellingen gegeven afhankelijk van de 
 
9
 De Autoriteit Consument & Markt, 8 juli 2022, ‘Marktverkenning medische diagnostiek’ 
(www.acm.nl/system/files/documents/onderzoeksrapport-medische-diagnostiek.pdf).  
10
 Nederlandse vereniging voor medische microbiologie, 1 juni 2021, ‘De functionele 
inrichting van het 
medisch microbiologisch laboratoriumlandschap’ 
(http://www.nvmm.nl/media/4261/2021_nvmm-functionele-inrichting-van-het-mml- Pagina 11 van 116
landschap-2.pdf). 

 
operationele processen, maar zijn benieuwd naar de invulling hiervan. Deze leden 
vinden het belangrijk dat er een duidelijke taakverdeling is, ook omdat 
rolvermenging tussen het ministerie van Volksgezondheid, Welzijn en Sport en het 
Outbreak Management Team (OMT) eerder in de COVID-19-pandemie tot een 
onwenselijke situatie heeft geleid. De LFI wordt ondergebracht bij het RIVM. Is het 
RIVM voldoende toegerust om deze nieuwe taak uit te voeren? Welke rol heeft de 
directeur van het Centrum Infectiebestrijding van het RIVM in die aansturing? Hoe 
past dat bij de rol die de directeur heeft binnen het OMT? Hoe verhoudt het 
ministerie van Volksgezondheid, Welzijn en Sport zich tot het RIVM in de leiding 
over medisch-operationele processen? Wat is de zienswijze van de minister op het 
omvormen van het RIVM tot een zelfstandig bestuursorgaan, waar eerder een 
hoogleraar bestuurskunde en de voorzitter van de Raad voor Volksgezondheid en 
Samenleving voor hebben gepleit?  
Genoemde leden hechten erg aan bescherming van persoonsgegevens. Tijdens de 
COVID-19-pandemie is dit voor de GGD uitdagend gebleken. Welke extra stappen 
worden gezet om bescherming van persoonsgegevens beter te borgen? Deze 
leden steunen de inspanning om het informatielandschap op orde te krijgen. Kan 
de minister toelichten welke vraagstukken er voorliggen over aanvullende 
middelen in de aanstaande voorjaarsbesluitvorming? Is de minister het met deze 
leden eens dat geld nooit doorslaggevend mag zijn als het gaat om bescherming 
van medische persoonsgegevens? 
De leden van de PvdA- en GroenLinks-fractie merken op dat de minister stelt dat 
er al verschillende acties lopen ten aanzien van het versterken van het 
zoönosenbeleid. Zij maken zich echter ernstig zorgen over het pandemisch 
potentieel van huidige zoönosen in omloop. Zo is het een gegeven dat het 
vogelgriepvirus slechts vijf mutaties weg is tot een infectieziekte die ook 
overdraagbaar is van mens op mens. Nu al zijn wereldwijd circa 450 mensen 
overleden aan de gevolgen van de vogelgriep. Hoe apprecieert de minister de 
acute dreiging van nieuwe zoönosen als de vogelgriep? Hoe reëel acht de minister 
dit als dreiging voor de volksgezondheid? Welke acties worden concreet 
ondernomen om nieuwe zoönosen tegen te gaan? Indien er aanleiding is tot meer 
doen dan alleen onderzoek wat zijn dan mogelijk te nemen maatregelen, zijn daar 
al opvattingen en voorbereidingen voor getroffen? Waarom loopt het actieplan af 
in 2026? Deelt de minister de opvatting dat het voorkomen van zoönosen beter is 
dan genezen? Zo ja, welke maatregelen worden kabinetsbreed genomen om 
zoönosen daadwerkelijk te voorkomen? 
Genoemde leden hebben vragen over het wetstraject rondom de Wpg 
(Pandemiewet). Acht de minister het voorstelbaar dat de uitkomsten van het 
programma pandemische paraatheid leidt tot een gehele herziening van de Wpg – 
dus veel verstrekkender dan de eerste tranche? Wanneer denkt de minister dat 
het traject van de herziening van het (nood)staatsrecht- en crisisrecht is 
afgerond? 
De leden van de PvdA- en GroenLinks-fractie hebben groot respect voor de 
gigantische inspanning die zorgverleners de afgelopen jaren hebben geleverd om 
de zorg draaiende te houden tijdens de coronacrisis. Zij zien ook dat deze 
inspanning zijn weerslag heeft gehad, gezien de hoge verzuimcijfers in de zorg. 
Deze leden benadrukken het belang van een duurzaam arbeidsbeleid in de zorg. 
Zij geloven dat zzp’ers zoveel mogelijk naar een vast contract moeten gaan en 
verwachten dat werkgevers meewerken als zorgverleners ondanks de hoge 
Pagina 13 van 116
werkdruk extra uren willen gaan werken. Dat gezegd hebbende, begrijpen deze 

 
kabinetsbeleid rondom de COVID-19 Technology Access Pool (C-TAP) van de 
WHO, en in hoeverre zet de minister zich in voor dergelijke samenwerking op 
andere medische gebieden? Tot slot vragen genoemde leden hoe de zienswijze 
van de minister met betrekking tot C-TAP rijmt met het niet willen opnemen van 
het potentiële coronavaccin aan C-TAP van Intravacc in de verkoopvoorwaarden, 
ondanks deze gedane belofte van Intravacc zelf. 
 
Vragen en opmerkingen van de leden van de SP-fractie 
De leden van de SP-fractie hebben kennisgenomen van het beleidsprogramma 
pandemische paraatheid. Zij hebben hierover nog enkele vragen en opmerkingen. 
Genoemde leden lezen dat de minister stelt dat er voldoende zorgverleners 
moeten zijn. Tegelijkertijd stelt hij dat hun aantal niet mag groeien, terwijl er 
momenteel al forse personeelstekorten zijn. In plaats daarvan wil de minister 
inzetten op de flexibele inzet van zorgverleners. Genoemde leden vragen de 
minister wat het effect van deze keuzes is op het afschalen van de reguliere zorg 
ten tijde van een pandemie. Moet de reguliere zorg sneller worden afgeschaald als 
wordt ingezet op het niet-oplossen van personeelstekorten? 
Genoemde leden zijn positief over het feit dat de minister in zijn brief spreekt over 
‘structurele versterking van de GGD’en’. Zij vragen de minister of hier ook de 
financiële versterking van de GGD’en mee bedoeld wordt. Is de minister van plan 
om financiering te verbeteren en deze voortaan meer landelijk te organiseren? 
Voorts vragen zij hoe de minister van plan is om vorm te geven aan een 
‘slagvaardig, flexibele en opschaalbare publieke gezondheidszorg’. Wordt er hierbij 
ingezet op het snel kunnen opschalen van de GGD’en? Zo ja, op welke manier?  
De leden van de SP-fractie vragen de minister hoe hij de afweging maakt tussen 
de noodzaak van een krachtige landelijke pandemiebestrijding en de autonomie 
van de lokale GGD’en tijdens de uitbraak van een pandemie. Hoe wordt 
voorkomen dat onuitlegbare verschillen ontstaan in de aanpak van een landelijke 
uitbraak van een infectieziekte? Is de minister van plan om een duidelijke 
scheiding aan te brengen tussen de structuren van advisering en besluitvorming 
tijdens volgende pandemieën? Zo ja, hoe?  
Hoe wordt een gelijkwaardige positie van de langdurige zorg gewaarborgd in de 
pandemiebestrijding? Hoe wordt voorkomen dat bij de uitbraak van een nieuwe 
pandemie de langdurige zorg weer onvoldoende prioriteit krijgt? 
Genoemde leden vragen de minister hoe hij van plan is om de impact van de 
genomen maatregelen tijdens een volgende pandemie goed te monitoren, zodat 
duidelijk kan worden welk effect deze maatregelen hebben in de bestrijding van 
deze pandemie.  
Zij vragen hoe het momenteel staat met de zorgreserve. Hoeveel aanmeldingen 
zijn er tot nu toe en hoe verhoudt zich dat tot de gewenste uiteindelijke grootte 
van de zorgreserve? Genoemde leden lezen dat de minister werkt aan landelijk 
dekkende zorgcoördinatie. Hoe verhoudt dit zich tot het Landelijk 
Coördinatiecentrum Patiënten Spreiding (LCPS)? 
De leden van de SP-fractie lezen dat de Europese Commissie inzet op voldoende 
productiecapaciteit voor vaccins in Europa en dat binnen de WHO ook wordt 
ingezet op geografische spreiding van productiecapaciteit. Zij vragen of hierbij ook 
wordt gekeken naar de verdeling van het eigendom van deze productiecapaciteit 
en het intellectueel eigendom van hetgeen geproduceerd wordt. Houden grote 
mondiaal opererende farmaceuten niet nog steeds een grote mate van 
Pagina 15 van 116
zeggenschap over de productie en verdeling van vaccins en geneesmiddelen, als 

 
In Nederland merkte een viroloog van het Erasmus MC onlangs op dat vogelgriep 
15
niet hoog genoeg op de politieke agenda staat . Eerder dit jaar zei ook de 
hoogleraar virologie aan het Erasmus MC te Rotterdam dat het ingewikkeld is om 
vogelgriep op de agenda te krijgen, terwijl het gaat om een permanente 
16
pandemische dreiging, direct in onze achtertuin . Hoe is het mogelijk dat 
vooraanstaande wetenschappers die onder andere ook het ministerie van 
Volksgezondheid, Welzijn en Sport adviseren, hier bij herhaling op wijzen? Wat 
gaat de minister doen om dit te veranderen? De viroloog van het Erasmus MC 
signaleert tevens dat de Nederlandse overheid vogelgriep nog steeds niet 
behandelt als een zoönose. Er wordt nog vooral gevraagd om en gekoerst op de 
adviezen van de Deskundigengroep Dierziekten, waar hoofdzakelijk veterinair 
deskundigen in deelnemen. Herkent de minister dit? Vindt de minister dat 
virologen en artsen op dit moment voldoende worden betrokken in de 
besluitvorming over de bestrijding van het vogelgriepvirus?  
Heeft sinds begin maart nog een deskundigenberaad zoönosen plaatsgevonden, 
waar meer artsen en virologen aan deelnemen? Zo ja, wanneer en kan de Kamer 
hier verslag van ontvangen? In het deskundigenberaad in maart 2022 werd 
gewaarschuwd dat het reëel is dat voor de mens gevaarlijkere virusvarianten in de 
komende seizoenen deze kant op zullen komen. Ook een bijzonder hoogleraar 
moleculaire virologie aan Erasmus MC wees deze week nog op zo’n variant, 
vogelgriepvirus H5N6, die in China al heeft gezorgd voor veel besmettingen bij 
17
zoogdieren, waaronder tientallen mensen . Daarmee lijkt het beter aangepast te 
zijn aan zoogdieren. Ongeveer de helft van de besmette mensen is overleden. Kan 
de minister toelichten op welke manier wordt gemonitord of H5N6 zich verder aan 
het verspreiden is? Is de informatie-uitwisseling hierover met de verschillende 
landen op de vogeltrekroutes voldoende op orde? 
Tijdens het commissiedebat Zoönosen en dierziekten in oktober werd 
aangekondigd dat wordt onderzocht hoe nieuwvestiging en uitbreiding van 
pluimveebedrijven in risicogebieden kan worden voorkomen. Dat is een 
belangrijke aanbeveling van onder andere de commissie Bekedam, maar dit is ook 
door andere wetenschappers al diverse keren benoemd in de afgelopen twintig 
jaar. Bij deze verkenning zou worden gekeken naar mogelijkheden op het gebied 
van ruimtelijke ordening en naar een mogelijke wijziging van de Wet dieren. 
Genoemde leden vragen de minister wat de stand van zaken is met betrekking tot 
deze verkenning. Deelt de minister de mening dat het creëren van een juridisch 
instrumentarium niet alleen nodig is om te kunnen sturen op de aanwezigheid van 
pluimveebedrijven in risicogebieden, maar ook om invloed te kunnen hebben op 
vestiging en uitbreiding van bedrijven in andere sectoren waarvan bekend is dat 
deze risico’s opleveren voor de volksgezondheid, zoals bedrijven met geiten nabij 
woonwijken en bedrijven met varkens en pluimvee die op korte afstand van elkaar 
zijn gehuisvest? Gaat deze minister zich inspannen om ervoor te zorgen dat er 
 
15
 NRC, 24 november 2022, ‘Kippen hebben nog altijd geen griepprik gekregen. Een viroloog 
wil haast maken’ (https://www.nrc.nl/nieuws/2022/11/24/kippen-hebben-nog-altijd-geen-
griepprik-gekregen-een-viroloog-wil-haast-maken-a4149223?t=1669292526). 
16
 VPRO, 20 februari 2022, Uitzending Buitenhof (https://www.vpro.nl/buitenhof/lees/in-de-
uitzending/2022/20-februari.html).  
17
 De Volkskrant, 28 november 2022, ‘Allang niet meer alleen voor vogels: een paar 
mutaties, en de vogelgriep kan pandemisch worden’ (https://www.volkskrant.nl/nieuws-
achtergrond/allang-niet-meer-alleen-voor-vogels-een-paar-mutaties-en-de-vogelgriep-kan- Pagina 17 van 116
pandemisch-worden~b8149673/). 

 
infectieziektebestrijding en of dit voldoende is voor de geraamde 23 
arbeidsplekken per jaar. Daarnaast vragen deze leden welke inspanningen worden 
verricht om de animo voor het volgen van deze specialisatie bij studenten 
geneeskunde te vergroten. Zij vragen of de minister in beeld heeft hoe het komt 
dat de animo tot nu toe minder lijkt voor deze en andere specialisaties richting de 
eerstelijn. Zo ja, kan de minister dit toelichten? Zo nee, is de minister bereid met 
snelheid hiertoe onderzoek te doen ten einde passend beleid te ontwikkelen? Op 
welke aantallen studenten voor de opleiding BAZ rekent de minister voor de 
komende jaren? Is het bedrag dat voor deze opleiding gereserveerd wordt 
voldoende voor de vraag naar flexibel inzetbaar personeel, zo vragen de leden van 
de ChristenUnie-fractie. Welke inspanningen gaat de minister verrichten als het 
aantal studenten in de opleiding BAZ of instroom bij de NZR achterloopt op de 
verwachtingen en ambities? 
De leden van de ChristenUnie-fractie vragen of zij het goed lezen dat ten aanzien 
van de inzet van mantelzorgers en vrijwilligers de minister niet extra inzet op het 
toerusten en ondersteunen van mantelzorg en vrijwilligerswerk ten tijde van een 
pandemie. Als dit zo is, dan zouden deze leden dat zeer betreuren en zij moedigen 
de minister aan om in het uitwerken van scenario’s de rol van informele zorg te 
betrekken en te doordenken welke extra ondersteuning informele zorgverleners 
nodig hebben als er een pandemie heerst. Genoemde leden vragen bovendien wat 
de minister bedoelt met de zinsnede over het belang van de betrokkenheid van 
gemeenten, vrijwilligers en mantelzorgers in de infrastructuur van pandemische 
paraatheid. Kan de minister dit verder uitwerken? Zij vragen tevens om meer 
waardering voor en betrokkenheid van het maatschappelijk middenveld, zoals in 
de coronatijd de kerken, bibliotheken en het Leger des Heils heel veel hebben 
betekend. 
De leden van de ChristenUnie-fractie vragen de minister of in het onderdeel 
sturing en regie ook wordt uitgewerkt wat er toen staat als de zorgcapaciteit niet 
toereikend is: de zogenaamde code rood of zwart. Deze leden vinden het 
belangrijk dat ethische afwegingen zijn uitgewerkt in scenario’s, zodat als de crisis 
oploopt afgewogen keuzes gemaakt kunnen worden welke zorgvragen voorrang 
krijgen en welke uitgestelde zorg en bijbehorende gezondheidsschade te 
verantwoorden is.  
Ten aanzien van de productiecapaciteit van geneesmiddelen en hulpmiddelen 
vragen genoemde leden of de minister aan kan geven welke productiecapaciteit 
wat de minister betreft in Nederland moet plaatsvinden en welke in Europa. Zij 
vragen tot welke strategische agenda dat verder leidt. 
De leden van de ChristenUnie-fractie steunen de minister in zijn voornemens 
rondom de kennisprogramma’s. Zij zien in het bijzonder het nut van het nieuwe 
programma bij de RIVM dat specifiek gericht is op gedragsinzichten tijdens 
pandemieën, waarbij bijzondere aandacht uitgaat naar kwetsbare groepen. Zij 
vragen de minister de Kamer hierover te informeren en opgedane kennis ook een 
plek te laten geven in het Maatschappelijk Impact Team (MIT). 
Ten aanzien van innovatieve oplossingen vragen deze leden of de minister 
voornemens is in de innovatieve agenda de doorontwikkeling van testmethoden 
mee te nemen. Deze leden vinden het belangrijk dat naast investeringen in de 
ontwikkeling van vaccins ook geïnvesteerd wordt in testen.  
De leden van de ChristenUnie-fractie zien het grote belang van Europese en 
mondiale samenwerking bij grensoverschrijdende gezondheidsbedreigingen. Zij 
Pagina 19 van 116
zien dat Nederland een duidelijke verantwoordelijkheid heeft om bij te dragen aan 

 
bedoeld met een ‘pandemisch paraat informatievoorzieningenlandschap’? Kan het 
advies van de KPMG hierover worden gedeeld? 
In de brief van de minister wordt gesproken over een programma met betrekking 
tot ‘gedragsinzichten tijdens een pandemie’ bij het RIVM. Kan de inhoud van dit 
programma openbaar worden gemaakt? Op welke manier gaat 
gedragsbeïnvloeding/verandering deel uitmaken van het programma voor 
versterking van de pandemische paraatheid? Is het wel gerechtvaardigd om 
opnieuw psychologische (druk)middelen in te zetten in het kader van 
ziektebestrijding, gezien de schade die dit tijdens de coronacrisis heeft 
aangericht? 
Ook willen deze leden graag weten waarom miljoenen worden geïnvesteerd in 
onderzoek naar ventilatie en virusverspreiding, terwijl genoemde leden allang 
weten dat ventilatie werkt tegen de verspreiding van virussen, maar de afgelopen 
jaren vrijwel geen concrete actie is ondernomen om publieke ruimtes adequaat te 
ventileren. Kan de minister deze gelden niet beter gebruiken voor het 
implementeren van de kennis die er is en bijvoorbeeld door het installeren van 
goede CO2-meters in alle publieke binnenruimtes in Nederland en bevolkingsbrede 
voorlichtingscampagnes over ventilatie? Is het niet beter om het grootste deel van 
het geld dat Nederland uitgeeft aan de versterking van pandemische paraatheid in 
te zetten voor het opschalen van de zorg in eigen land, aangezien niet zozeer de 
uitbraak van (nieuwe) virussen, als wel de falende zorgcapaciteit in Nederland 
voor problemen zorgt? Zo nee, waarom niet? 
Op welke manier wordt de beschikbaarheid van medische producten in crisistijd 
geborgd? Kan inzichtelijk worden gemaakt wat de programma’s daarvoor precies 
behelzen? Hoe gaat een nieuwe ‘Sywert-deal’ voorkomen worden? Kan 
gegarandeerd worden dat de normale procedures te allen tijde gevolgd zullen 
worden? Hoe houdt Nederland autonomie op de eigen inkoop en bevoorrading als 
er primair op Europees niveau wordt aangestuurd en uitgevoerd? 
De leden van de Groep Van Haga uiten hun zorgen over de eventuele 
betrokkenheid en invloed van ongekozen, internationale organen, zoals de EU, 
HERA en de WHO bij de Nederlandse strategie voor versterking van de 
pandemische paraatheid. Zijn hierover afspraken gemaakt? Zo ja, welke en 
door/met wie? Heeft de minister zich gecommitteerd aan bepaald internationale 
eisen? Zo ja, welke en waarom? Hoe en wanneer kan Nederland nog besluiten om 
autonoom te opereren tijdens een vermeende internationale gezondheidscrisis en 
hoe ver gaat het Nederlands vetorecht nog? Hoe wordt bepaald of de 
overkoepelende Europese plannen een meerwaarde hebben voor de nationale 
pandemische paraatheid? Wat zijn daarvoor de criteria? Hoe wordt het vergaren, 
delen en implementeren van onafhankelijke wetenschap geborgd bij de beoogde 
kennisgefundeerde aanpak en innovatie in het beleidsprogramma? Ook vragen de 
leden van de Groep Van Haga om verduidelijking over wat er in de brief van de 
minister wordt bedoeld met een ‘vaccinatievoorziening voor volwassenen’. Wordt 
vaccineren bij alle (nieuwe) virusuitbraken een standaard middel ter bestrijding? 
Zo ja, hoe weten genoemde leden of dit medisch verantwoord is en op welke 
termijn denkt de minister dat na de uitbraak van een nieuw virus een nieuw 
vaccin op de markt gebracht zal kunnen worden? Zullen deze nieuwe vaccins 
opnieuw op experimentele basis worden verstrekt aan grote groepen in de 
bevolking en op welke manier wordt de veiligheid en de effectiviteit 
gegarandeerd? Gaat de minister de bevolking bij deze vaccins wel transparant 
Pagina 21 van 116
informeren over de effectiviteit en mogelijke bijwerkingen? Wat zijn de criteria om 

 
dit mee en kijkt de minister niet alleen naar de flexibele top van het opschalen 
maar ook naar een goede basis? De minister heeft het namelijk wel over 
technische innovaties en opleiden, maar zonder een juiste, passende beloning en 
een fijne werkomgeving wordt zorgpersoneel niet vastgehouden. Een perspectief 
daarop ziet het lid van de BBB-fractie niet terug in de plannen van de minister, 
ook niet in de toekomstplannen op het gebied van de arbeidsmarkt in de zorg. 
Hoe ziet de minister de inzet van zorgpersoneel vanuit het buitenland in dit kader? 
Genoemd lid vindt dat de minister als het gaat om de leveringszekerheid van 
medicijnen erg leunt op de EU. Samenwerking op dit vlak wordt door het lid zeker 
ondersteund, maar in de afgelopen decennia heeft men de medicijnproductie voor 
een groot deel laten vertrekken naar landen als China. Het lid maakt zich daar 
zorgen over en is dan ook blij dat onderzoek wordt gedaan naar het stimuleren 
van duurzame productie dicht bij huis.  
Het lid van de BBB-fractie begrijpt dat internationale samenwerking in tijden van 
een pandemie zeer belangrijk is, maar onduidelijk blijft hierin hoe zelfstandig 
Nederland daarin kan blijven.  
Tenslotte mist het lid van de BBB-fractie in de brief van de minister nog de lessen 
die geleerd zijn tijdens de COVID-19-pandemie. Een grondige evaluatie van deze 
periode kan hier volgens het lid aan bijdragen. Graag ontvangt zij een reactie van 
de minister daarop.  
 
 
Pagina 23 van 116

 
20
deelrapport ‘Aanpak coronacrisis’ van de Onderzoeksraad voor Veiligheid 
om de crisisstructuur voor het zorgveld aan te passen, zodat de minister 
van VWS de bevoegdheid heeft om sector-, regio- of 
instellingsoverstijgende problemen effectief te kunnen aanpakken, 
waaronder in elk geval met rechtstreeks bindende aanwijzingen. De Raad 
wijst hierbij ook op de aansturing en de samenwerking met GGD’en, met 
name het gebrek aan bevoegdheden van de minister van VWS om in geval 
van een pandemie te kunnen sturen op de GGD’en. Hiermee geef ik ook 
invulling aan de aanvullende aanbeveling over de inrichting van de LFI uit 
21
het tweede deelrapport van de OvV . Het kabinet geeft hiermee 
bovendien invulling aan de aanbevelingen in het rapport van het Verwey-
22
Jonker instituut dat evenals de Raad ingaat op de sturing van de 
GGD’en, maar ook breder de versterking in het publieke 
gezondheidsdomein aan de orde stelt. 
  Bij de realisatie van een pandemisch paraat Informatie voorziening (IV) 
landschap voor IZB, dat klaar is voor regulier gebruik, maar ook in staat is 
op te schalen bij een uitbraak,  betrek ik de lessen uit een aantal 
rapporten.  
o Ten eerste heb ik – ten behoeve van de bestrijding van de COVID-
19-pandemie – in het voorjaar van 2021 alle aanbevelingen van 
de destijds uitgevoerde Gateway review, naar aanleiding van de 
datadiefstal bij de GGD’en), overgenomen. Een belangrijke 
boodschap uit deze Gateway Review was dat alle genomen 
mitigerende maatregelen in het huidige IV-landschap afdoende 
waren voor de korte termijn (lees: de bestrijding van de COVID-
19-pandemie), maar dat voor de lange termijn een 
23
fundamentelere aanpak nodig was .  
24
o Ten tweede stelt het LFI adviesrapport als randvoorwaarde een 
goed functionerend IV-landschap. Het huidige IV-landschap in het 
IZB-domein voldoet niet aan de eisen die de LFI aan dit IV-
landschap stelt. Om meer schaalbaar te zijn, wendbaarheid te 
vergroten en de betrouwbaarheid te borgen, is een ‘eenvoudige’ 
aanpassing van het huidige IV-landschap niet voldoende. Het 
vraagt om een meer fundamentele aanpak. 
o Tot slot betrek ik de voorgenomen wijziging in het 
25
Vaccinatiestelsel in de realisatie van het pandemisch parate IV-
landschap in het IZB-domein. Vaccineren is, naast bijvoorbeeld 
het uitvoeren van bron- en contactonderzoek, een belangrijk 
proces in het bestrijden van (sommige) infectieziekten. Systemen 
die in het kader van de voorgenomen wijzigingen in het 
vaccinatiestelsel ontwikkeld worden, moeten voldoen aan de 
kaderstellende eisen die door de eerdergenoemde partijen zijn 
opgesteld. 
  Waar nodig worden lessen ook juridisch vertaald in de Wet publieke 
gezondheid (Wpg). De eerste tranche Wpg voorziet in een grondslag voor 
 
20
 Kamerstuk II, 2021/22, 25 295, nr. 1808 en nr. 1827 
21
 Kamerstuk II, 2022/23, 25 295, nr. 1956 
22
 Kamerstuk II, 2020/21, 25 295, nr. 1297   
23
 Kamerstuk II, 2020/21, 25 295, nr. 1179 
Pagina 25 van 116
24
 Kamerstuk II, 2021/22, 25 295, nr 1875 bijlage bij brief 
25
 Kamerstuk II, 2021/22, 32 793, nr. 615 

 
en het flexibel opleiden van medewerkers zodat brede inzetbaarheid wordt 
geborgd. Een voorbeeld hiervan is de aangekondigde subsidieregeling die 
de BAZ-opleiding vergoedt.  
  Eerder is uw Kamer geïnformeerd over de resultaten van de verkenning 
naar de vormgeving van een reserve van zorgprofessionals die inzetbaar 
zijn tijdens een pandemie, ramp of terreuraanslag. Daaruit komt naar 
voren dat een strategische reserve van zorgprofessionals (de Nationale 
Zorgreserve) een rol kan spelen in het snel opschalen van de capaciteit 
van zorgprofessionals. Twee onderzoeken die in dit verband zijn 
uitgevoerd door AEF zien kort gezegd op de governance- en 
inrichtingsvraagstukken van de NZR en het werven, binden, boeien en 
behouden van zorgreservisten. De eindrapportages daarvan zijn 
opgeleverd op respectievelijk 30 juni 2022 en 14 september 2022. Zoals 
29
in de kabinetsreactie van 23 december jl. is aangegeven , wordt thans 
waar mogelijk een start gemaakt met de implementatie van deze 
onderzoeken. Er is echter nog een aantal vraagstukken die dienen te 
worden uitgewerkt. Zoals beschreven streef ik ernaar uw Kamer in het 
eerste kwartaal van 2023 nader te informeren over de voortgang hiervan. 
 
Beleidsopgave leveringszekerheid 
De productie en leveringen van medische producten bleek tijdens de COVID-19 
pandemie voor een aantal producten extra kwetsbaar. Er ontstonden tekorten 
door de plots gestegen vraag naar specifieke producten, door de verstoorde 
toeleveringsketens mondiaal en ook door de beperkte voorraden in de keten. Om 
hier meer grip op te krijgen zijn tijdens de afgelopen jaren verschillende acties in 
gang gezet.  
  Het Landelijk Coördinatiecentrum Geneesmiddelen (LCG) is opgericht. Dit 
30
is geëvalueerd in een eerder verzonden Kamerbrief. Deze structuur 
bleek nuttig en wordt daarom verankerd. Ook de intensieve keten 
overleggen om signalen tijdig te verzamelen en uit te wisselen waren zeer 
waardevol.  
  Corona Crisis Voorraad geneesmiddelen en het Landelijk Consortium 
Hulpmiddelen (LCH) (https://www.lchulpmiddelen.nl/) worden nu gebruikt 
bij het weerbaarder houden van de toeleveringsketens, onder andere door 
het aanhouden van ijzeren voorraad persoonlijke beschermingsmiddelen 
en medische hulpmiddelen en de voorziene formele verankering van het 
31
LCG.  
  Aangezien niet te voorspellen is hoe een volgende crisis eruit zal zien en 
aan welke producten dan behoefte is, wordt aanvullend ingezet op een 
brede en structurele versterking van de leveringszekerheid van medische 
producten. Ik verwijs hierbij ook naar mijn recente Kamerbrief over 
onderzoeken leveringszekerheid van medische producten en beleidsacties 
32
2023. 
 
 
 
 
 
29
 Kamerstuk II, 2022/23, 29 282, nr. 491 
30
 Kamerstuk II, 2021/23, 29 477, nr. 744 
Pagina 27 van 116
31
 Kamerstuk II, 2020/21, 25 295, nr. 114 
32
 Tweede Kamer, Onderzoeken leveringszekerheid medische producten en beleid, 13 december 2022 

 
van het RIVM en de inzet op een pandemisch paraat informatievoorzienings-
landschap. Ook is er een kennisprogramma pandemische paraatheid gestart bij 
ZonMw dat zich richt op scenario’s voor verspreiding van pathogenen in de 
samenleving, afwegingskaders voor verschillende (kwetsbare) doelgroepen en 
draagvlak voor interventies. 
 
Genoemde leden lezen dat de Gemeentelijke Gezondheidsdienst - Geneeskundige 
Hulpverleningsorganisaties in de Regio (GGD GHOR Nederland), samen met de 
GGD’en, een plan van aanpak voor de korte termijnversterkingen 
infectieziektebestrijding heeft opgesteld. Deze leden zouden graag dit plan van 
aanpak lezen. Wanneer wordt het naar de Kamer gestuurd? 
 
Bijgaand treft u het plan van aanpak “Versterking Infectieziektebestrijding en 
pandemische paraatheid GGD’en” van 1 juni 2022. 
 
Op welke manier speelt dit plan van aanpak een rol bij het nu lopende onderzoek 
naar de vraag of de 25 GGD-regio’s voldoende geëquipeerd zijn voor hun 
wettelijke werkzaamheden? 
 
Het plan van aanpak “Versterking Infectieziektebestrijding en pandemische 
paraatheid GGD’en” vormt de basis van de investeringen van dit kabinet bij de 
GGD’en voor de jaren 2023 en 2024. Het doel van deze investeringen is ervoor te 
zorgen dat GGD’en een belangrijke stap kunnen zetten om de basis van de 
infectieziektebestrijding op orde te brengen om goed bij te kunnen dragen aan de 
opschaling tot de landelijke operatie in geval van een infectieziekte met 
pandemisch potentieel. Het lopende onderzoek, dat naar verwachting op korte 
termijn afgerond zal worden, is een van de bouwstenen voor de structurele 
investeringen die daaropvolgend nodig zijn. 
 
Het Rijksinstituut voor Volksgezondheid en Milieu (RIVM) en de Landelijke 
Functionaliteit Infectieziektebestrijding (LFI) hebben een rol in de voorbereiding, 
en zijn of worden daarmee onderdeel van het adviserings- en 
besluitvormingsproces tijdens een pandemie. Kan de minister aangeven hoe hij 
37
uitvoering geeft aan de motie Tielen c.s. over de lessen uit de coronacrisis en 
het borgen van onafhankelijkheid en autonomie? 
 
Op 12 oktober heeft de Onderzoeksraad voor Veiligheid (OvV) het 
onderzoeksrapport ‘Aanpak coronacrisis - Deel 2: september 2020 tot juli 2021’ 
gepubliceerd. Daarin staat ook een aanbeveling voor het RIVM over het opstellen 
van een ’reglement van orde’ voor het OMT. Deze aanbeveling sluit aan bij 
verbeterpunten die het RIVM en de voorzitter van het OMT zelf ook gezien 
hebben. Inmiddels werken zij aan het opstellen van zo’n reglement. Daarin 
brengen ze afspraken en uitgangspunten die er al waren samen met meer recente 
inzichten om het proces rondom de totstandkoming van adviezen nog verder te 
verbeteren. De LFI zal geen rol hebben in de OMT-advisering.  
 
Genoemde leden zijn positief over de inzet van de minister met betrekking tot een 
pandemisch paraat informatievoorzieningslandschap samen met RIVM, GGD GHOR 
Pagina 29 van 116
 
37
 Kamerstuk II, 2021/22, 25 295, nr. 1786 

 
proces in het bestrijden van (sommige) infectieziekten. Systemen die in het kader 
van de voorgenomen wijzigingen in het vaccinatiestelsel ontwikkeld worden, 
moeten voldoen aan de kaderstellende eisen die door de eerdergenoemde partijen 
zijn opgesteld. Zoals de RVS constateert is voor de uitvoering van vaccinaties - 
selecteren, uitnodigen en herhaaloproepen, de monitoring van veiligheid van 
vaccins (zoals bijwerkingen), de monitoring van de vaccinatiegraad en de 
monitoring van de vaccineffectiviteit – zowel in de koude als de warme fase van 
de infectieziektebestrijding goede registratie noodzakelijk. 
 
Ten aanzien van de vraag hoe storingen een plek hebben gekregen in het 
informatievoorzieningslandschap wil ik aangeven dat het (grootschalig) vaccineren 
van burgers één van de processen is waarvoor – binnen de kaderstellende eisen 
voor een pandemisch paraat IV-landschap – passende digitale ondersteuning zal 
worden ontwikkeld. Het (laten) ontwikkelen hiervan binnen de kaderstellende 
eisen impliceert dat de betreffende digitale voorzieningen aantoonbaar wendbaar, 
robuust en betrouwbaar moet zijn. Dit geldt overigens voor alle onderdelen van 
het door mij beoogde pandemisch parate IV-landschap: de eisen zijn niet 
vrijblijvend en dragen bij aan de paraatheid van het gehele IV-landschap. 
 
Ook de lessen uit de COVID-19-pandemie met betrekking tot de 
gegevensuitwisseling voor monitoring en onderzoek dienen een plek te hebben 
hierbij. Welke lessen hierover zijn benoemd en worden gebruikt? 
 
Naast technische knelpunten bleek tijdens de COVID-19-pandemie dat ook 
organisatorische en juridische knelpunten het delen van gezondheidsdata kunnen 
belemmeren, waardoor monitoring en onderzoek in sommige gevallen (te) beperkt 
mogelijk waren. Vanuit technisch oogpunt wordt het delen van gezondheidsdata in 
het door mij beoogde IV-landschap mogelijk, omdat gebruik zal worden gemaakt 
van standaarden, zowel over inhoud (wat) als over techniek (hoe).  
Vanuit organisatorisch en juridisch oogpunt wordt het delen van gezondheidsdata 
(ten behoeve van beleid, statistiek en wetenschappelijk onderzoek) mogelijk door 
waar nodig hier afspraken met elkaar over te (laten) maken én te zorgen voor een 
passende juridische context. De derde tranche in de aanpassing van de Wet 
publieke gezondheid zal specifiek zien op het juridisch borgen van de mogelijkheid 
om dergelijke gegevens uit te wisselen. Over de planning en inhoud van de 
tranches van de Wpg informeer ik uw Kamer dit voorjaar. 
 
Wanneer komt de uitwerking van het High Level Design (HLD) naar de Kamer? 
 
De rapportage over het High Level Design is bijgevoegd (bijlage 1). Het is 
opgesteld door GGD GHOR Nederland en het RIVM, met betrokkenheid van 
verschillende experts. Het High Level Design geeft de richtinggevende principes, 
ontwerpkeuzes en randvoorwaarden aan voor het toekomstige (pandemisch 
parate) IV-landschap in het IZB-domein. Het wordt in de verdere planvorming en  
voorbereiding benut om de contouren van de opgave (realisatie van een 
pandemisch paraat IV-landschap in het IZB-domein) in te vullen. Bijvoorbeeld bij 
het opstellen van het meerjaren programmaplan. 
 
Hoe krijgt de uitwisseling van gegevens tussen zorgverleners en onderzoekers 
Pagina 31 van 116
vorm? Hoe wordt geborgd dat uitwisseling verbetert ten opzichte van de huidige 

 
daarbij zal ik ook een eerste inschatting afgeven van het tijdspad dat ik hierbij 
voor ogen heb. 
 
De leden van de VVD-fractie zijn positief dat zelftest-onderzoek onderdeel wordt 
van de Infectieradar. Kan de minister aangeven om welke soorten zelftesten het 
gaat? 
 
In het najaar van 2022 is het onderzoek via Infectieradar uitgebreid met een 
zelftest-onderzoek. Op dit moment ligt de focus nog op corona. Deelnemers aan 
dit onderzoek kan worden gevraagd om een neus- en keelmonster af te nemen als 
zij een corona zelftest hebben gedaan. Het RIVM onderzoekt of dit monster het 
coronavirus, een influenzavirus of een verkoudheidsvirus bevat. De uitslag wordt 
teruggekoppeld aan de deelnemer. Dit is geen officiële medische uitslag. Met dit 
onderzoek krijgen we nog beter inzicht in het aantal besmettingen van virussen en 
welke invloed dat heeft op de gezondheid van mensen in Nederland. 
 
Wordt hierbij samengewerkt met andere initiatieven op het gebied van 
gezondheidsonderzoek onder de bevolking en welke instanties zijn daarbij 
betrokken? 
 
In het signaleringsoverleg dat wekelijks bij RIVM wordt gehouden komt informatie 
samen uit diverse bronnen, zoals informatie uit rioolwatersurveillance, via 
huisartsen (nivelpeilstation), ziekenhuizen en laboratoria. 
 
Deze leden zijn ook positief over de ideeën met betrekking tot een 
vaccinatievoorziening voor volwassenen bij de GGD’en. Zij lezen dat eerst een 
uitvoeringstoets wordt gedaan voordat het voornemen definitief vorm krijgt. 
Recent Europees onderzoek toonde aan dat het vertrouwen in vaccins is 
42
gedaald . Op welke manier wordt bij deze uitvoeringstoets aandacht besteed aan 
communicatie en voorlichting over vaccinaties om zo de vaccinatiebereidheid te 
vergroten? 
 
Om ervoor te zorgen dat zoveel mogelijk mensen bekend raken met de 
vaccinatievoorziening en het nut en de noodzaak van vaccinaties inzien, is goede 
communicatie en voorlichting noodzakelijk. In de uitvoeringstoets is daarom ook 
aandacht voor de rol van communicatie en wordt nader uitgewerkt wat ervoor 
nodig is om aandacht en bekendheid te generen over de vaccinatievoorziening en 
de vaccinaties die zij aanbieden.  
 
 
43
In het actieprogramma Vol Vertrouwen in Vaccineren is verder een breed aantal 
(doorlopende) acties opgenomen dat bij moet dragen aan het vertrouwen in 
vaccinatie. Zo zal het RIVM de vaccinatiebereidheid langdurig gaan monitoren en 
zich richten op sociaalwetenschappelijk onderzoek naar vaccinatiebereidheid. 
Daarnaast wordt continu ingezet op het verbeteren van de informatievoorziening 
over vaccinaties, bijvoorbeeld door deze specifiek op de doelgroep te richten, door 
het inzetten van gesprekstechnieken of sleutelfiguren. Ook de ervaringen en 
 
42
 RTL Nieuws, 21 november 2022, ‘Nederlanders hebben minder vertrouwen in vaccinaties’ 
Pagina 33 van 116
(https://www.rtlnieuws.nl/nieuws/nederland/artikel/5348299/vaccinaties-europese-commissie-onderzoek-corona-hpv). 
43
 Kamerstuk II, 2021/22, 32 793 nr. 614 

 
een evaluatie uit te voeren waarbij ‘vreemde ogen’ meekijken. Hoewel deze leden 
het belang van versterken van hygiëne en infectiepreventie onderschrijven, 
maken zij zich zorgen over de impact van dergelijke evaluaties op de 
administratieve lasten van zorginstellingen. Kan de minister aangeven op welke 
manier hij zorgt dat de administratieve lasten niet groter worden? 
 
Om administratieve lasten te beperken zal de gekozen aanpak zo veel mogelijk 
worden ingebed in de bestaande kwaliteitsstructuren. Om dit goed vorm te geven 
wordt de impact op de administratieve lasten meegenomen in een onderzoek dat 
momenteel wordt uitgevoerd. Er wordt daarin ook specifiek gekeken naar hoe een 
cyclus van leren en verbeteren het beste op gang kan worden gebracht en 
geborgd kan worden in de bestaande kwaliteitsstructuren. 
 
Welke lessen zijn er uit andere landen geleerd als het gaat om het versterken van 
hygiëne en infectiepreventie die onderdeel (kunnen) worden van de Nederlandse 
pandemische paraatheid? 
 
Bij de aanpak van de pandemische paraatheid wordt gebruik gemaakt van de 
lessen en ervaringen die ook internationaal zijn geleerd. Voor de langdurige zorg 
heeft Vilans op verzoek van het ministerie van VWS van april 2020 tot juni 2021 
het coronabeleid van acht min of meer verwante Europese landen gevolgd en op 
45
een rij gezet. Daaruit concludeert Vilans dat er veel gelijkenissen zijn tussen 
Nederland en de andere landen. Ook formuleert Vilans op basis hiervan een aantal 
lessen. Deze sluiten aan bij de lessen die zijn geleerd via andere trajecten. 
 
Deze leden zijn verheugd te lezen dat de minister aandacht heeft voor het verder 
verbeteren van kennis en innovatie als onderdeel van de beleidsagenda 
pandemische paraatheid. Zij zouden wel meer concreet begrip willen hebben van 
welk type kennis en innovatie wél op orde waren bij de vorige pandemie en welk 
type kennis en innovatie niet. 
 
We hebben ten eerste gezien dat pandemische paraatheid en pandemische 
bestrijding in deze tijd een veelomvattend vraagstuk is. Een vraagstuk dat 
individuele disciplines overstijgt. En dat vraagt om kennisgefundeerde 
46
oplossingen. De KNAW heeft in haar rapportage aangegeven dat tijdens de 
COVID-19-pandemie in eerste instantie deels gebruik kon worden gemaakt van 
bestaande kennis, maar dat gedurende de pandemie bleek dat er door de 
complexiteit meer bredere kennis, meer multidisciplinaire kennis en een goede 
samenwerking noodzakelijk was. Ik deel die analyse. 
 
Zeker op het gebied van communicatie en gedrag was en is er een kennistekort. 
Dat vraagt nu en in de toekomst een andere aanpak dan bij grote pandemieën in 
het verleden, bijvoorbeeld doordat de samenleving is veranderd en doordat 
communicatiemiddelen zijn veranderd. Er is sprake geweest van een grote 
kennisverrijking hierop tijdens de pandemie; waar ook nieuwe kennisontwikkeling 
nodig was vanwege ontbrekende kennis. Deels hing dit ook samen met het niet 
doormaken van een pandemie van deze schaal in recente tijden en het gebrek aan 
toegespitst onderzoek. Denk bijvoorbeeld aan het dragen van een mondkapje. De 
 
Pagina 35 van 116
45
 https://www.vilans.nl/actueel/nieuws/5-internationale-coronalessen-voor-de-langdurige-zorg 
46
 Met de kennis van straks de wetenschap goed voorbereid op pandemieën (knaw.nl) 

 
het RIVM uitvoert voor het ministerie. Dit kunnen ook specifieke opdrachten zijn. 
Het RIVM werkt als uitvoerder ook samen met verschillende partijen op 
kennisgroepen op verschillende thema’s. Het RIVM is lid van diverse netwerken 
met zusterinstituten, waarin ze onderling informatie uitwisselen, kennis en 
medewerkers delen en samen optrekken in internationale projecten. Het RIVM 
werkt samen met EU agentschappen zoals EFSA, ECDC en EMA en met de WHO en 
neemt deel aan comités en expertgroepen, is onderdeel van consortia die 
gezamenlijke projecten uitvoeren, werkt bilateraal samen en neemt namens 
Nederland deel aan gezamenlijke acties voor het afstemmen van Europese acties. 
Ook vervult het RIVM een rol als referentielaboratorium en huisvest het negen 
WHO Collaborating Centres via het partnerschapsprogramma van VWS met de 
WHO. Tenslotte vermeld ik in het bijzonder de actieve rol in BeReady en de 
opstart van het Horizon-programma voor pandemische paraatheid als voorbeeld 
voor de belangrijke rol van het RIVM als het gaat om kennissamenwerking in 
Europees verband. 
 
In het kader van de pandemische paraatheid is op dit moment één 
onderzoeksprogramma bij TNO belegd. Dat is het in het beleidsprogramma 
48
genoemde brede onderzoek naar ventilatie. TNO coördineert dat veelomvattende 
programma, waaraan een brede groep partijen meewerkt, en is ook zelf een van 
de uitvoerende partijen. In dat kader werkt TNO ook samen in internationaal 
verband. 
 
Wat is bekend over de snelheid van innovaties tijdens de COVID-19-pandemie? 
 
De pandemie heeft op veel onderwerpen impulsen gegeven aan de innovatie en 
gezorgd voor een noemenswaardige versnellingsfactor. Ik noem in dit verband 
diagnostiek, rioolwatersurveillance, sneltesten, behandelingen en niet in de laatste 
plaats de vaccins die binnen een jaar zijn ontwikkeld. Door een nieuwe aanpak 
van de klinische studies en versnelde beoordelingsprocedures bleek het mogelijk 
om met grote snelheid nieuwe geneesmiddelen en vaccins te ontwikkelen. Het is 
bemoedigend om te zien dat in een crisissituatie met vereende kracht tot grote 
snelheid van innovatie gekomen is.  
 
Welke belemmeringen waren het grootst om innovaties in de praktijk beschikbaar 
te krijgen en hoe gaat de minister zorgen dat deze belemmeringen verkleinen bij 
volgende pandemieën? 
 
 
Het daadwerkelijk ter beschikking kunnen krijgen van innovaties kan pas nadat 
vele stappen zijn doorlopen. Na de ontwikkeling, het testen en de goedkeuring, 
volgt nog de productie en logistiek. Daarbij komen veel aspecten kijken die te 
maken hebben met de toegang; denk aan rechten en patenten. Daarbij komen 
ook nog inkoopregels en procedures van inkopende partijen. In algemene zin was 
er sprake van een spanningsveld tussen snelheid en zorgvuldigheid. De pandemie 
vroeg om flexibiliteit op de reguliere procedures. Bijvoorbeeld bij advisering over 
de toepassing van nieuwe innovaties en therapieën. Verschillende innovaties 
Pagina 37 van 116
 
48
 Kamerstukken II, 2021/11, 25295, 1964 

 
vragen de minister wie hier verantwoordelijk voor is en binnen welk tijdspad deze 
scenario’s zijn afgerond. 
 
Scenario’s zijn een belangrijk instrument om te anticiperen op potentiële 
pandemieën en te toetsen hoe de pandemische paraatheid ervoor staat. 
Daarnaast zijn scenario’s een essentieel instrument tijdens de bestrijding van een 
pandemie om mogelijke stappen en interventies inzichtelijk te maken. In het 
kader van tijdig anticiperen en toetsen ben ik momenteel met het RIVM in gesprek 
hoe het best in kaart kan worden gebracht wat er aan ziektebeelden op ons 
afkomt en wat er verder nodig is voor de uitwerking van de scenario’s. Daarnaast 
wil ik ook het instrument scenario’s en de toepassing ervan doorontwikkelen en 
daarbij gebruik maken van ervaring in andere beleidsterreinen en internationaal 
beschikbare kennis. Ik wil dit onderwerp dan ook betrekken bij de kennisagenda 
pandemische paraatheid. Als minister van VWS ben ik ervoor verantwoordelijk dat 
dit instrument van het beleidsprogramma er komt en toegepast wordt.  Via de 
voortgangsbrieven over pandemische paraatheid, waarvan de eerstvolgende is 
voorzien in het najaar van 2023, informeer ik u over de uitkomsten en het 
vervolg. 
 
Tevens worden verschillende werkgroepen, instanties en overlegstructuren 
aangekondigd en besproken. De leden van de D66-fractie vragen de minister of 
het ministerie in een organogram of beslisboom kan voorzien, zodat het duidelijk 
is welke taken en verantwoordelijk waar liggen belegd in tijden van crisis. 
 
Ja, dat kan. Ik zal dit meenemen in het vervangen van het Landelijk Crisisplan 
Infectieziekten, zoals aangekondigd in de kabinetsreactie op het eerste 
49
deelrapport van de OvV van 1 april 2022. Hierin staat: ‘Het ministerie van VWS 
gaat aan de slag met de aanbevelingen van de Raad en aanbevelingen over de 
interne crisisstructuur binnen VWS. Dit jaar starten het ministerie van VWS en het 
ministerie van JenV samen met de veiligheidsregio’s, de departementen en andere 
betrokken crisispartners met de ontwikkeling van het Landelijk Crisisplan 
Infectieziektebestrijding (LCP-I) ter vervanging van het nationale plan uit 2014. 
Hierbij moet voldoende aandacht zijn voor de operationele toepasbaarheid en de 
uitvoeringspraktijk, hetgeen de Raad terecht aanbeveelt’. Dit traject is inmiddels 
gestart. 
 
Genoemde leden zijn ervan overtuigd dat met een veilige, vertrouwde uitwisseling 
van gegevens veel kennis kan worden vergaard voor onderzoek. Daarnaast draagt 
het bij aan efficiëntere crisiszorg. Zij vragen de minister of de wetswijziging in de 
acute zorg, waarbij gebruik kan worden gemaakt van gegevens tenzij daar 
bezwaar tegen is gemaakt (opt-out), ook breder geldt ten tijde van een crisis. Zo 
nee, deelt hij de overtuiging dat dit nodig is en ziet hij de juridische ruimte om dit 
te bewerkstelligen? 
 
Het wetsvoorstel waar deze leden op wijzen ziet op de aanpassing van 
grondslagen voor gegevens voor het verlenen van acute zorg, ook in tijden van 
crisis. De huidige regeling van gegevensuitwisseling ten behoeve van 
infectieziektebestrijding is deel van de regeling van meldingsplichten in de Wet 
Pagina 39 van 116
 
49
 Kamerstuk II, 2021/22, 25 295, nr. 1827 

 
huisartsen en GGD’en worden hierbij onder meer betrokken, gezien de kennis en 
ervaring die door hen is opgedaan bij de uitvoering van bijvoorbeeld de COVID-
vaccinatie. GGD GHOR Nederland speelt bij de uitvoeringstoets een belangrijke 
coördinerende rol door samen met de 25 regionale GGD’en te komen tot een 
gezamenlijk standpunt ten aanzien van uitvoeringstechnische, juridische en 
financiële aspecten die randvoorwaardelijk zijn om invulling te kunnen geven aan 
de vaccinatievoorziening bij de GGD’en.  
 
Op het gebied van vaccinaties spelen ook andere professionals een rol. Daarom is 
het ook van belang die partijen te betrekken bij de uitvoeringstoets. Het RIVM 
heeft in kaart gebracht dat ruim 40 organisaties die professionals 
vertegenwoordigen zowel een directe als indirecte betrokkenheid bij vaccinaties 
hebben. Een greep uit deze omvangrijke lijst betreft organisaties zoals NFU, NVZ, 
de Nederlandse GGZ, ActiZ, VGN, VNG, Verenso, KNOV en AJN. Waar nodig zullen 
zij betrokken worden bij de uitvoeringstoets.  
 
Wordt communicatie en campagne voor vaccinaties ook behandeld in deze toets? 
 
Ja. Om ervoor te zorgen dat zoveel mogelijk mensen zich laten vaccineren, is 
goede communicatie en voorlichting noodzakelijk. In de uitvoeringstoets is 
daarom ook aandacht voor de rol van communicatie en wordt nader uitgewerkt 
wat ervoor nodig is om aandacht en bekendheid te generen over de 
vaccinatievoorziening voor volwassenen en de vaccinaties die zij aanbiedt. 
Daarnaast is communicatie en inzet van campagnes onderdeel van de structurele 
inzet die het RIVM doet om het vaccinatieaanbod goed over te brengen aan de 
doelgroep. 
 
Wordt een snellere beoordeling van innovatieve vaccins, zoals in hoofdstuk ‘kennis 
en innovatie’ beschreven, ook onderdeel van deze uitvoeringstoets? 
 
Nee, deze beoordeling is geen onderdeel van de uitvoeringstoets. De 
uitvoeringstoets richt zich primair op de randvoorwaarden voor de organisatie van 
een vaccinatievoorziening voor volwassenen. Vanuit het programma pandemische 
paraatheid is via ZonMw wel onderzoek gestart waarin op vier thema’s het 
regelgevend kader in Nederland wordt geëvalueerd (drug rediscovery, 
farmacovigilantie, remote monitoring en geavanceerde therapeutische producten 
50
(ATMPs)). Ook vaccins vallen hieronder. De uitkomsten van het onderzoek 
vormen ook de basis voor verdere programmering in de vorm van concrete 
verbeterprojecten en experimenten die bijdragen aan een adaptief ecosysteem dat 
passend kan reageren bij een pandemie. Daarnaast heb ik middelen beschikbaar 
gesteld voor onderzoek op het gebied van Regulatory Science om de 
leveringszekerheid van medische producten te verbeteren. 
 
De leden van de D66-fractie lezen dat de minister stelt dat een stevig 
zoönosenbeleid een belangrijke basis is voor een goede pandemische paraatheid. 
Deze leden onderschrijven deze constatering en zijn van mening dat de minister 
belangrijke stappen kan zetten om de overdracht van dierziekten op mensen te 
voorkomen. Zij verwijzen hierbij ook naar hun actieplan zoönose4 en hun 
Pagina 41 van 116
 
50
 Kamerstukken 2021/22, 25 295, 1964 

 
influenzavirussen. Tegelijkertijd wordt er gewerkt aan het opzetten van een 
database waarin de genoemde partijen de informatie over deze virusstammen 
laagdrempelig met elkaar kunnen delen. Dit is één van de acties die voortvloeit uit 
het Nationaal actieplan versterking zoönosenbeleid. De uitkomsten van de pilot 
worden dit najaar verwacht en vervolgens met de Kamer gedeeld.  
 
Tot slot vragen deze leden of de minister kan toelichten hoe er ook op 
Europeesverband wordt ingezet op een stevig zoönosenbeleid. 
 
Ik zet mij, samen met de ministers van LNV en N&S, in voor internationale 
versterking van het zoönosenbeleid en intensivering van internationale 
samenwerking. In het Nationaal actieplan versterken zoönosenbeleid staat 
hierover een apart hoofdstuk. Internationaal versterken van zoönosenbeleid doen 
we zowel op mondiaal niveau als in Europees verband. Voorbeelden binnen de EU 
zijn: het One Health European Joint Programme, Horizon Europe en European 
Joint Action Union and National Capacity Building 4 IntegraTED Surveillance 
(UINITED4Surveillance). De thema’s waarop ingezet wordt in Europees verband 
zijn onder andere vaccinatie van pluimvee tegen vogelgriep, verminderen van 
lange afstandstransporten van landbouwhuisdieren (i.v.m. dierenwelzijn), 
versterking van gecoördineerde surveillance voor grensoverschrijdende zoönosen 
en de uitwisseling van deze gegevens, het uitdragen van de Nederlandse 
zoönosenstructuur, stimuleren van opstellen van nationale actieplannen rondom 
zoönosen, inzet op klimaat en inzet op het stoppen van ontbossing ten behoeve 
van het verminderen van zoönosenrisico’s. De inzet op het uitdragen van de 
Nederlandse zoönosenstructuur, het opstellen van nationale actieplannen en op 
klimaat en ontbossing ten behoeve van het verminderen van zoönosenrisico’s zal 
zich niet beperken tot Europese inzet, maar mondiaal worden uitgedragen.  
 
Voor wat betreft het personeelsbeleid vragen genoemde leden in hoeverre de 
minister voor Langdurige Zorg en Sport van plan is om ook de andere adviezen 
van het Taskforce Ondersteuning optimale inzet zorgverleners over te nemen, 
zoals vergaande dualisering van het onderwijs (ad 1). Genoemde leden willen 
graag weten wat de verdere concrete acties zijn naar aanleiding van dit advies. 
 
51
In de kabinetsreactie van 13 juni 2022 ben ik daarop ingegaan. Wat betreft de 
dualisering van het onderwijs, geldt het volgende: dit pak ik op vanuit het 
programma Toekomstbestendige Arbeidsmarkt Zorg (TAZ) onder de 
programmalijn 3 Leren en ontwikkelen. Ik ben momenteel in gesprek met 
veldpartijen (o.a. werkgevers, werknemers, onderwijs) over het starten van pilots 
waar verpleegkunde studenten (mbo, hbo) worden gestimuleerd (meer) te kiezen 
voor duale trajecten ten behoeve van snelle inzetbaarheid. Hiermee komt extra 
capaciteit voor de zorg beschikbaar. De beschikbare begeleidingscapaciteit voor 
deze studenten vormt hierbij een heel groot aandachtspunt, vooral nu de 
arbeidsmarkttekorten in de zorg snel oplopen. In samenwerking met het veld kijk 
ik welke bestaande (innovatieve, op samenwerking gerichte) pilots gericht op dit 
vraagstuk – voldoende begeleiding voor (duale) studenten maar óók voor zij-
instromers en nieuwe medewerkers - verbreed kunnen worden of welke nieuwe 
Pagina 43 van 116
 
51
 Kamerstuk II, 2021/22, 25295, nr. 1883 

 
taken zo goed mogelijk kunnen uitvoeren. Het ministerie van VWS onderzoekt op 
dit moment de juridische mogelijkheden hiertoe.  
 
Het LNAZ heeft aangegeven de uitbreiding van taken en uitbreiding van de 
netwerken van de ROAZ’en niet uit de huidige beschikbaarheidsbijdrage te kunnen 
financieren. De NZa doet momenteel een onderzoek naar de kosten van de 
uitvoering van de taken die bij de ROAZ’en belegd zijn, in verhouding tot de 
huidige beschikbaarheidsbijdrage. Verder ben ik aan het onderzoeken op welke 
wijze ik de regio’s tijdelijk financieel kan ondersteunen voor onder andere het 
opstellen van de ROAZ-beelden en -plannen, voorbereiding op langdurige crises 
en informatiemanagement. 
 
Daarnaast benadrukken de leden van de D66-fractie dat bij het onderzoeken wat 
nodig is om zorgcoördinatie landelijk in te richten, ook het sociaal domein van 
gemeenten aangehaakt dient te worden. Kan de minister dat toezeggen? 
 
Ik heb vijf partijen gevraagd om scenario’s voor zorgcoördinatie uit te werken. Bij 
mijn vraag heb ik mij in eerste instantie gericht op de zorg, dat vergt al een brede 
samenwerking. Ik onderken het belang van samenwerking met het sociaal domein 
en ga op basis van de scenario’s en een implementatieplan bezien of en hoe het 
sociaal domein aangesloten kan worden. 
 
De leden van de D66-fractie stellen inzake de verbeterde leveringszekerheid van 
medische producten dat het tijdig indiceren van geneesmiddelentekorten alleen 
kan in goede Europese samenwerking en dat hierin verbetermogelijkheden zijn. 
Kan de minister aangeven of het Europees Geneesmiddelenbureau (EMA) en de 
Autoriteit voor paraatheid en respons (HERA) voldoende informatie tot hun 
beschikking hebben uit alle lidstaten om een adequate inschatting te maken van 
schaarste aan medische producten? 
 
Zowel HERA als het EMA zijn voor het maken van adequate inschattingen 
afhankelijk van (de kwaliteit van) informatie van veldpartijen en lidstaten. 
Nederland levert op diverse momenten inbreng om ervoor te zorgen dat de 
activiteiten van HERA en EMA, waar mogelijk, aansluiten bij de nationale 
behoeften. Ik heb nog geen totaalbeeld van de informatie die HERA en het EMA 
hebben. Ik zie ook dat op bepaalde terreinen nog sprake is van een 
opstartsituatie. Wel is mijn indruk dat HERA en het EMA voortvarend aan de slag 
zijn gegaan. Zo is HERA het afgelopen jaar onder meer actief geweest om vaccins 
tegen het MPOX virus centraal in te kopen. HERA zal de komende jaren ook 
initiatieven ontplooien om meer inzicht te krijgen in de productie- en 
toeleveringsketens (supply chains) van crisis gerelateerde medische producten. 
 
Deze leden vragen waar kwetsbaarheden zitten in het adequate monitoren van  
tekorten. 
 
Het monitoren door het Meldpunt Geneesmiddelentekorten en -defecten (hierna: 
Meldpunt) helpt om beter voorbereid te zijn op een tekort dat mogelijk gaat 
ontstaan en tijdig te verkennen of er oplossingsrichtingen zijn, maar kan niet altijd 
voorkomen dat tekorten alsnog optreden. De effectiviteit van monitoring is 
Pagina 45 van 116
afhankelijk van de informatie die vanuit partijen in de keten geleverd wordt, daar 

 
 
Deze leden lezen dat de EMA een basislijst heeft opgesteld met kritische 
farmacotherapautische categorieën voor spoedzorg, operatiezorg en Intensive 
Care (IC)-zorg. Kan de minister iets zeggen over de toepasbaarheid van deze lijst 
op een crisissituatie in Nederland en op basis van welke criteria deze lijst is 
opgesteld? 
 
Door actieve Nederlandse inbreng bij de totstandkoming van de lijst is zo goed als 
mogelijk geborgd dat de lijst ook toepasbaar is voor de Nederlandse situatie, 
waarbij wel geldt dat de lijst afgebakend is in reikwijdte (gericht op verschillende 
vormen van spoedzorg) en ook een afgebakend doel dient. De lijst dient 
uitsluitend als basislijst om, nadat er een Europese crisissituatie is vastgesteld, te 
bepalen welke geneesmiddelen op deze lijst mogelijk kritisch zijn voor die 
specifieke crisis, en gemonitord zouden moeten worden. Het kan echter ook zijn 
dat er voor een bepaalde crisis juist hele specifieke geneesmiddelen kritisch zijn 
die niet op deze basislijst staan. Het betreft een lijst met farmacotherapeutische 
groepen en er vallen daarmee alsnog veel potentiële geneesmiddelen onder de 
vastgestelde categorieën. Het zal per lidstaat verschillen welke van deze 
specifieke geneesmiddelen daadwerkelijk kritisch zijn voor de nationale 
zorgpraktijk. 
 
Deze leden vragen of de minister kan toelichten op welke wijze veldspelers zelf 
kunnen inzetten op risicoplanning en hoe hierin samenwerking wordt bevorderd, 
eventueel ook met andere Europese veldspelers. 
 
Veldspelers kunnen momenteel in hun bedrijfsvoering zelf inzetten op 
risicoplanning. Daarnaast verkent de Europese Commissie in het kader van de 
herziening van de EU geneesmiddelen basiswetgeving, of het verplichten van 
risico- en mitigatieplannen voor vergunninghouders van geneesmiddelen nuttig 
kan zijn om risico’s in de keten beter vooraf te identificeren en daar 
voorbereidingen voor te (laten) treffen. Ik vind het in beginsel goed dat wordt 
gekeken naar de rol die deze risicoplanning kan spelen in het voorkomen van 
tekorten, maar vraag daarbij wel aandacht voor de effectiviteit en uitvoerbaarheid 
van deze plannen. Dit en de rol van betrokken partijen, zoals zorgverzekeraars, 
zal de komende tijd nog onderwerp van discussie zijn. 
 
De leden van de D66-fractie delen de opvatting dat bevoorrading van medicijnen 
een belangrijke rol speelt bij een pandemie. Echter, in hoeverre is rekening 
gehouden met verspilling van medicijnen en/of beschermingsmaterialen in de 
beleidsregels? 
De beleidsregel waar u naar verwijst gaat uitsluitend over de voorraden van 
geneesmiddelen en is een verduidelijking van de reeds bestaande wettelijke 
verplichting om voldoende voorraad aan te houden. Bij het vaststellen van de 
termijnen in de beleidsregel is gezocht naar een balans tussen de positieve 
effecten (opvangen van tekorten) enerzijds en de potentiële neveneffecten zoals 
mogelijke verspilling anderzijds. Met de inrichting van de beleidsregel is ook 
gekeken hoe verspilling zoveel als mogelijk voorkomen kan worden. Zo zijn 
bijvoorbeeld geneesmiddelen die zeer kort houdbaar zijn (en daarmee gevoeliger 
voor verspilling) uitgesloten.  
Pagina 47 van 116
 

 
Tevens heb ik de NFU geattendeerd op de Beleidsagenda Pandemische Paraatheid 
en het voorgenomen ZonMw programma Pandemische Paraatheid.  Er heeft 
verder geen overleg plaatsgevonden met de NFU. Doordat het plan op het 
moment dat de motie werd ingediend al bijna gereed was, heeft dit niet tot 
aanpassingen in het plan geleid. 
 
Op welke wijze kan de minister in samenwerking met de minister van Onderwijs 
Cultuur en Wetenschap er zorg voor dragen dat de Nederlandse 
onderzoeksstructuur schokbestendig wordt en daarmee pandemisch paraat is? 
 
De pandemie was ook voor de wetenschap en onderzoekers een wake-up call. De 
wetenschap ziet daarbij zelf ook het belang van een domeinoverstijgende 
aanvliegroute van het vraagstuk van een pandemie. Het KNAW-rapport ‘met de 
kennis van straks’ en het recente congres hierover laten dit zien. Ik wil de 
voedingsbodem voor kennisontwikkeling op het brede domein van de 
pandemische paraatheid verbeteren. Dat doe ik door multidisciplinaire 
samenwerking te bevorderen, kennisinstrumenten te (laten) ontwikkelen en 
kansen te creëren voor deelname aan (internationale) kennisprogramma’s. Goede 
samenwerking rond kennisvraagstukken in niet-pandemische tijden zorgt ook voor 
effectieve samenwerking in tijden van een pandemie. De wetenschap is gebaat bij 
een sterk fundament, wendbaarheid en goede onderlinge samenwerking. Ons 
kabinetsbeleid, in het bijzonder de inzet van de minister van OCW, richt zich hier 
dan ook op. In zijn beleidsbrief voor hoger onderwijs en wetenschap 
(Kamerstukken II, 2021-2022, 31 288, 964) licht hij zijn inzet voor een gezond en 
duurzaam stelsel van hoger onderwijs en wetenschap nader toe. 
 
Deze leden lezen met belangstelling dat de minister aan de slag gaat met een 
innovatieagenda mede om de doorlooptijd van ontwikkeling tot aan implementatie 
te verkorten. Kan de minister aangeven welke veldspelers betrokken worden bij 
het opzetten van een dergelijke agenda en welk tijdspad deze leden kunnen 
verwachten? 
 
Het is mijn inzet om in de tweede helft van 2023 een innovatieagenda op te 
stellen. Centraal staat het verbeteren van de voedingsbodem (het ecosysteem) 
voor innovatie ten behoeve van pandemische paraatheid. Bij de uitwerking van 
deze vragen in de agenda ben ik voornemens een breed palet aan partijen uit 
bedrijfsleven en wetenschap open te laten uitnodigen passend bij de voorliggende 
vraagstukken.  
De leden van de D66-fractie lezen in de beleidsagenda dat, waar mogelijk en 
relevant, Caribisch Nederland bij de voorbereidingen aansluit die in Europees 
Nederland worden getroffen. Deze leden zijn het eens met de minister dat het 
belangrijk is dat rekening wordt gehouden met lokale omstandigheden. Kan de 
minister uitweiden over hoe het proces loopt tot het besluit om Caribisch 
Nederland al dan niet bij de voorbereidingen aan te haken? Geldt hier ook het 
‘comply or explain’-principe? Kan de minister illustreren hoe de samenwerking op 
dit gebied precies loopt? 
 
Aangezien het beleid dat wordt ontwikkeld in Europees Nederland niet één op één 
is over te nemen, wordt per initiatief bekeken of en hoe Caribisch Nederland kan 
Pagina 49 van 116
aansluiten bij de voorbereidingen die in Europees Nederland worden getroffen. Het 

 
dan coronapatiënten. Gebrek aan capaciteit was een beperkende factor in de 
aanpak van de COVID-19-pandemie. Er was gebrek aan testcapaciteit, aan 
laboratoriumcapaciteit, aan zorgcapaciteit en aan IC-capaciteit, om maar wat te 
noemen. Dit wijst op de noodzaak van het aanhouden van buffers om op te 
kunnen schalen. Die buffers zijn er nog steeds niet en gaan er met dit 
beleidsprogramma ook niet komen, zo concluderen deze leden. Genoemde leden 
hebben daarom een aantal kritische vragen en opmerkingen. 
Zij zijn verbijsterd dat het tekort aan IC-capaciteit, zowel de bedden, de 
apparatuur als het personeel helemaal geen thema is in het beleidsprogramma 
pandemische paraatheid. Heeft de minister onder een steen geleefd de afgelopen 
jaren? 
Nee.  
 
Waarom ging Nederland op slot? Waarom vier keer een lockdown? Waarom gingen 
de scholen dicht? 
 
Bij de bestrijding van de corona epidemie heeft het kabinet het beschermen van 
de kwetsbaren alsook het behoeden van de zorg tegen overbelasting voorop 
gezet. Om deze doelen te bewerkstelligen zijn verschillende contactbeperkende 
maatregelen ingezet. Lockdowns, alsook de sluiting van het fysieke onderwijs 
maakten daar onderdeel vanuit. Voor deze zeer ingrijpende maatregelen is 
gekozen na zorgvuldige afwegingen door het kabinet en op basis van brede 
advisering door het OMT alsook door instanties als de gedragsunit van het RIVM, 
de politie en communicatiewetenschappers. De redenering achter deze 
verschillende maatregelen is in verschillende brieven over de corona epidemie 
gedeeld met uw Kamer, alsook de Eerste Kamer, en er is in verschillende debatten 
uitvoerig verantwoording over afgelegd.  
 
Waarom ging de horeca naar de afgrond? 
 
Ter bestrijding van de corona epidemie is een aantal zeer ingrijpende 
contactbeperkende maatregelen ingezet. De geleden schade, bijvoorbeeld in de 
vorm van gederfde inkomsten zijn zo goed als mogelijk opgevangen door gerichte 
financiële steunmaatregelen. Deze tijd is voor iedereen, inclusief de horeca heel 
zwaar geweest, maar er is geen sprake van dat de horeca naar de afgrond is 
gegaan. 
 
 
Waarom werd de reguliere zorg afgeschaald? 
 
Tijdens de COVID-19-pandemie heeft de zorg te maken gehad met hoge aantallen 
coronapatiënten in de kliniek en op de IC. Om een volledige overbelasting van de 
zorg te voorkomen, was het noodzakelijk om, naast het treffen van 
contactbeperkende maatregelen, ook reguliere zorg af te schalen. 
 
Nooit van code zwart gehoord? 
 
Jawel, ik heb van code zwart gehoord.  
 
Pagina 51 van 116

 
is aangelegd om sterke fluctuaties in de vraag naar deze geneesmiddelen die 
essentieel zijn voor het continueren van spoedzorg, beter op te kunnen vangen. Ik 
ben in overleg met de ziekenhuizen om de CCV in ieder geval nog een jaar aan te 
houden. 
 
Gelet op het grote aantal medische hulpmiddelen dat in de zorg wordt gebruikt en 
de onvoorspelbaarheid van mogelijke tekorten, is het aanhouden van voorraden 
voor alle (kritieke) medische hulpmiddelen door het ministerie van VWS niet 
haalbaar. Ik beraad mij nog op de vraag of een wettelijke verplichting voor 
medische hulpmiddelen noodzakelijk en uitvoerbaar is. 
 
Het ministerie van VWS houdt op dit moment een centrale (nood)voorraad 
persoonlijke beschermingsmiddelen (PBM) aan. De huidige contracten rond deze 
centrale (nood)voorraad lopen tot januari 2024. Ik verken de komende maanden 
of voor de periode daarna een centrale (nood)voorraad PBM of een decentrale 
(nood)voorraad bij leveranciers of groothandels de voorkeur heeft. 
De overheid houdt wel zelf voorraden aan van enkele medische producten, zoals 
tegen besmettelijke ziekten alsook tegen Chemische, Biologische, Radiologische 
en Nucleaire (CBRN) risico’s of bijvoorbeeld tegen specifieke vergiftigingen. Het 
gaat dan bijvoorbeeld om vaccins tegen het pokken en/of MPOX virus, jodium 
tegen nucleaire straling of tegengif tegen beten van slangen of insecten. 
Tot slot wordt op Europees niveau de komende tijd door HERA in samenwerking 
met de lidstaten gewerkt aan een strategische noodvoorraad van crisis 
gerelateerde medische producten rondom een aantal ernstige 
grensoverschrijdende gezondheidsbedreigingen. Deze noodvoorraden zijn bedoeld 
als ‘last resort’ waar lidstaten bij een crisis een beroep op kunnen doen. Een en 
ander neemt echter de verantwoordelijkheid van lidstaten om hun nationale 
paraatheid op orde te hebben niet weg. 
 
In 2019 stond in het Gupta rapport dat een strategische voorraad van vijf 
maanden de geneesmiddelentekorten voor 85% zou kunnen opvangen. Dat was 
dus een aanbeveling van voor de coronacrisis. Waar staan we nu? 
 
In 2021 heeft mijn voorganger deze vijf maanden voorraad heroverwogen door de 
positieve effecten enerzijds en de mogelijke neveneffecten anderzijds af te wegen. 
Bij deze heroverweging is onder andere rekening gehouden met een inventarisatie 
van voorraadverplichtingen in andere Europese landen en de opbrengsten van een 
pilot. Door deze heroverweging zijn de termijnen vastgesteld op zes weken bij de 
handelsvergunninghouder en (uiteindelijk) vier weken bij de groothandels. Voor 
de volledige heroverweging, en alle daarin meegenomen afwegingen, verwijs ik u 
62
naar de brief van  23 november 2021 . Destijds is ook, waar van toepassing, 
rekening gehouden met de ervaringen tijdens de COVID-19-pandemie. De 
beleidsregel waarin de termijnen zijn verankerd is afgelopen zomer gepubliceerd 
in de Staatscourant. 
Voor geneesmiddelen komt er vanaf 1 januari 2023 een verplichting tot het 
aanhouden van acht weken voorraad en die verplichting is belegd bij 
vergunninghouders (zes weken) en groothandelaren (twee weken). Beetje 
magertjes, aldus deze leden. Voor hulpmiddelen en persoonlijke 
Pagina 53 van 116
 
62
 Kamerstuk II, 2021/22, 29 477, nr. 735 

 
komende tijd een verdere opbouw van plaatsvinden. Deze noodvoorraden gelden 
als een zogenaamde ‘last resort’ ten tijde van crisis en zullen voor een belangrijk 
deel worden beheerd door individuele lidstaten. In tijd van nood beslist de 
Europese Commissie hoe deze producten – onder meer op basis van urgentie – 
zullen worden verdeeld over lidstaten. Deze producten zijn dus alleen beschikbaar 
voor lidstaten nadat nationale voorraden onvoldoende zijn gebleken. Door betere 
coördinatie, afstemming en onderlinge solidariteit op EU-niveau, alsmede door de 
oprichting van Europese structuren, zoals HERA, zal het naar verwachting 
eenvoudiger worden om gezamenlijke afspraken te maken en deze ook na te 
komen dan tijdens de COVID-19-pandemie, toen dergelijke afstemming - zeker in 
het begin - onvoldoende functioneerde en relevante structuren grotendeels 
ontbraken. De EU heeft hierbij ook specifiek van de COVID-19-pandemie geleerd 
hoe belangrijk een goed werkende interne markt en open grenzen zijn binnen de 
EU voor medische producten. Nederland heeft hier tijdens de pandemie altijd voor 
gepleit. Het wekt vertrouwen dat we als EU echt als 27 lidstaten willen en kunnen 
optrekken, ondanks onze nationale bevoegdheden, nu dat er in EU verband 
verdere afspraken zijn gemaakt in de verdere bestendiging van de interne markt 
en ook recent over inreismaatregelen ten aanzien van China.  
 
De leden van de PVV-fractie delen de mening dat ook de langdurige zorg goed 
voorbereid moet zijn op (pandemische) uitbraken. Zij vragen of infectiepreventie 
op dit moment nog geen onderdeel is van de kwaliteitscyclus en willen weten 
welke verbetering de minister concreet voornemens is hierop aan te brengen. 
Graag ontvangen zij een aantal voorbeelden. Deze leden maken zich zorgen dat 
dit verbetertraject, wat periodiek ook geëvalueerd zal gaan worden door 
“vreemde” ogen, zal zorgen voor een toename in toch al veel te hoge de 
administratieve lasten in de langdurige zorg. Graag ontvangen deze leden een 
reactie. Welke “vreemde” ogen zullen mee gaan kijken? 
 
In de huidige kwaliteitscyclus in de langdurige zorg is al aandacht voor 
infectiepreventie. Om dit te versterken wordt momenteel onderzocht hoe een 
cyclus van leren en verbeteren het beste op gang kan worden gebracht en 
geborgd kan worden in de bestaande kwaliteitsstructuren. In dit onderzoek wordt 
ook de impact op de administratieve lasten meegenomen. De eerste uitkomsten 
hiervan worden medio 2023 verwacht. Daarnaast worden programma’s 
gefinancierd waarmee zorgaanbieders ondersteuning ontvangen bij hun eigen 
verbetertrajecten. 
 
Genoemde leden lezen dat de NZR nog steeds een beetje in de kinderschoenen 
staat, terwijl een jaar geleden nog werd gezegd er nu al zo’n 2000 zorgreservisten 
zouden zijn. Deze leden willen graag weten hoeveel zorgreservisten er nu 
daadwerkelijk zijn en of ze al worden ingezet. Zo ja, hoe worden zij ingezet en 
waar? 
63
In de brief van 5 oktober 2021 heb ik een verwachting uitgesproken van een 
NZR met een bestand van circa 2.000 ingeschreven reservisten op basis van het 
aantal reservisten in 2021. Dat aantal is nog niet gehaald, maar daar wordt hard 
aan gewerkt. Op dit moment wordt het reservistenbestand, zoals ook aangegeven 
 
Pagina 55 van 116
63
 Kamerstuk II, 2021/22, 29 282, nr. 446 

 
De leden van de PVV-fractie ergeren zich aan de wijze waarop de minister 
oplossingen steeds in Europees verband zoekt, zoals ook nu weer bij de aankoop 
van vaccins. En dat terwijl de Algemene Rekenkamer nog onderzoek doet naar de 
Europese onderhandelingen over de aankoop van coronavaccins. Waarom wordt 
dat niet eerst afgewacht? 
 
Uit de aanpak van de COVID-19-pandemie worden zowel nationaal als 
internationaal continu lessen getrokken. Deze lessen betrek ik in mijn beleid in 
voorbereiding op een mogelijke volgende pandemie. Ik zal dit ook doen als de 
bevindingen van de Algemene Rekenkamer ter beschikking komen over de 
aankoop van coronavaccins. In algemene zin is één van de lessen die we 
(wederom) geleerd hebben, dat we in betere internationale samenwerking een 
pandemie moeten bestrijden. Daarom zal ik ook in het kader van pandemische 
paraatheid oplossingen blijven zoeken op EU, WHO en mondiaal niveau. 
 
Is de minister op de hoogte van het lopende onderzoek van het Europese 
Openbaar Ministerie (EPPO) naar de aankoop van coronavaccins door de Europese 
Unie? Vindt de minister dit niet verontrustend? 
 
Ja, ik heb daar kennis van genomen. Ik wil niet op de bevindingen van de EPPO 
vooruitlopen. 
 
Het EPPO jaagt normaal gesproken op fraudegeld. Nederland heeft zo’n drie 
miljard euro in coronavaccins geïnvesteerd. Daarvan moet men toch weten of dit 
rechtmatig is geweest? 
 
Ik deel uw mening dat rechtmatigheid van uitgaven van groot belang is. 
 
De Europese Commissie werkt uitermate ontransparant en ondemocratisch. 
Waarom zou men de commissievoorzitter Von der Leyen laten bepalen welke 
vaccins Nederland krijgt en wat Nederland daarvoor moet betalen? Genoemde 
leden bepleiten dat vaccininkoop weer een nationale aangelegenheid moet 
worden. 
 
Het aankoopproces van de COVID-19-vaccins vindt plaats in nauwe samenwerking 
tussen de Europese Commissie en de lidstaten. Iedere lidstaat bepaalt uiteindelijk 
zelf of het meedoet met een contract. De Commissie kan de lidstaten hierin niet 
binden. 
 
67
Zij zijn tot slot niet tevreden met de uitvoering van de motie Maeijer . Deze 
motie verzoekt om onderzoek hoe generieke medicijnenproductie en 
grondstoffenproductie in Nederland kunnen worden behouden. De minister wil dit 
doen ‘zo veel mogelijk in samenhang met de inzet van andere EU lidstaten en de 
Commissie op (opschaalbare) productie dicht bij huis.’ Uit het debat bleek 
duidelijk dat deze motie de zelfvoorzienendheid van Nederland wil versterken, 
juist onafhankelijk van derde landen. Genoemde leden willen de garantie dat het 
onderzoek zich nadrukkelijk op Nederland richt. Graag ontvangen zij een reactie. 
 
Pagina 57 van 116
 
67
 Kamerstuk II, 2021/22, 35 766, nr. 5 

 
potentieel, in staat zijn adequaat en snel op de schalen. Voor de onderbouwing 
van de benodigde structurele investering wordt nog onderzoek uitgevoerd. 
 
Op de zesde pagina van de brief schrijft de minister dat hij de Wet publieke 
gezondheid (Wpg) wil aanpassen zodat het mogelijk wordt om bij uitbraak van 
een A-ziekte de medische-operationele processen aan te sturen. Op de vijftiende 
pagina staat dat hij landelijke regie wettelijk gaat borgen. De leden van de CDA-
fractie vragen wat het tijdpad hiervan is. Genoemde leden vragen wat nu naar 
verwachting het tijdspad is met betrekking tot de tweede tranche van de 
aanpassing van de Wpg. 
 
De tweede tranche van de aanpassing van de Wpg is op 20 december jl. in 
consultatie gegaan. Het streven is het wetsvoorstel voor de zomer van 2023 aan 
uw Kamer aan te bieden. 
 
Op de zevende pagina van de brief staat dat in HLD eisen staan ten aanzien van 
de flexibiliteit en opschaalbaarheid van data en gebruikers. De leden van de CDA-
fractie vragen welke eisen leveranciers krijgen. Uitwisseling van data kon eerder 
namelijk soms niet omdat systemen niet gekoppeld konden worden. 
 
Samen met de publieke partners – in eerste instantie GGD GHOR Nederland, 
GGD’en en het RIVM – werk ik aan de realisatie van een pandemisch paraat IV-
landschap in het IZB-domein. Daartoe zijn inmiddels enkele kaderstellende eisen 
geformuleerd die de paraatheid van het landschap – denk aan schaalbaarheid, 
wendbaarheid en robuustheid – borgen. Deze eisen zijn niet vrijblijvend, maar 
zullen expliciet meegeven worden aan leveranciers wanneer onderdelen van het 
IV-landschap vernieuwd worden. 
 
Daarnaast schrijft de minister op deze pagina dat hij knelpunten heeft verzameld 
met betrekking tot juridische grondslagen voor de uitwisseling van gegevens. 
Genoemde leden vragen of secundair gebruik van data hierin is meegenomen. 
 
Ja. Secundair gebruik van de gegevens die professionals en burgers in het IZB 
domein registreren in systemen is een van de thema’s die meegenomen worden in 
de juridische analyse. Door daarnaast ook gebruik te maken van passende 
standaarden over inhoud (wat) en techniek (hoe) ontstaat een stevige basis voor 
het uitwisselen van data voor secundair gebruik. 
 
Op de achtste pagina schrijft de minister dat hij het RIVM gevraagd heeft het 
netwerk van referentielaboratoria te versterken. Zijn, c.q. worden alle laboratoria 
verplicht gegevens uit te wisselen en te delen met het RIVM? 
Het RIVM maakt afspraken met de referentielaboratoria en andere laboratoria 
over welke gegevens met het RIVM gedeeld worden, binnen de regels van de 
AVG. Alle laboratoria zijn verplicht gegevens over meldingsplichtige ziekten te 
delen met de GGD, de GGD deelt deze met het RIVM. 
 
De minister schrijft over het versterken van het netwerk van laboratoria. Tevens 
staat in het Integraal Zorgakkoord (IZA) dat regionale inrichting van de zorg van 
belang is, waar diagnostiek een cruciaal onderdeel van is, volgens een recente 
Pagina 59 van 116

 
 
Zoals aangegeven versterkt het ministerie infectieziektezorgstructuren in het 
73
kader van pandemische paraatheid . Daarbij betrekken we ook eventueel de inzet 
van buitenlandse laboratoria. Het toetreden van grote buitenlandse laboratoria 
hoeft op zichzelf geen bedreiging te vormen voor de regionale organisatie en de 
financiële doelen. Ten tijde van de COVID-19 uitbraak is gebleken dat zij een heel 
nuttige bijdrage hebben kunnen leveren aan het diagnostische landschap. We 
zullen alle onderdelen in de keten onder de loep nemen. 
 
Hoe denkt de minister te voorkomen dat Nederland in een onwenselijke situatie 
terechtkomt met een afhankelijkheid van grote diagnostische leveranciers, veelal 
in buitenlandse handen? Is deze afhankelijkheid van buitenlandse eigenaren van 
laboratoria een gevaar voor pandemische paraatheid, zoals men heeft gezien bij 
de voorziening van onder andere geneesmiddelen en mondkapjes? Is de minister 
bereid in kaart te brengen welke risico’s hiervan voor Nederland aanwezig zijn? 
 
Het RIVM inventariseert op dit moment de inrichting van de microbiologische 
diagnostiek voor de publieke gezondheid in Nederland. Hierbij wordt gekeken naar 
het huidige stelsel en eventuele risico’s. Daarbij zal ook een analyse gemaakt 
worden van het huidige laboratorium landschap, indien er risico’s zijn op de door u 
genoemde afhankelijkheid zal dat zichtbaar worden. Het uiteindelijke doel is om te 
komen tot een duurzame inrichting van de microbiologische diagnostiek voor de 
publieke gezondheid in Nederland en ook voor toekomstige pandemische 
paraatheid.  
 
Microbiologische diagnostiek dient in eerste instantie de individuele patiënt maar 
de data die hieruit voortkomen zijn vaak ook bruikbaar en nodig voor de 
bevordering en bescherming van de publieke gezondheid: Het RIVM heeft als taak 
om landelijke surveillance van infectieziekten uit te voeren mede in het kader van 
pandemische paraatheid. Daarnaast wordt er ook gekeken naar de paraatheid van 
het microbiologisch diagnostische laboratoria, inclusief de opschalingsstructuur 
voor de diagnostiek. We zullen hierbij alle onderdelen in de keten bezien op 
risico’s en noodzakelijke versterkingen. 
 
De leden van de CDA-fractie vragen hoe de minister erop toe gaat zien dat de 
regionale samenwerking van goed georganiseerde zorgketens met een 
verbindende rol voor het medisch microbiologisch laboratorium (MML) en de arts-
microbioloog (AM) in beeld blijft bij internationaal opererende commerciële  
 
 
diagnostische laboratoria en dat de hoge kwaliteit van de infectieziektezorg, zowel 
voor de individuele patiënt als publieke gezondheidszorg (zoals pandemische 
paraatheid) behouden blijft. Is de minister van plan deze ontwikkelingen te 
bespreken met de betrokken medische professionals om hier een proactieve 
zienswijze op te formuleren om te voorkomen dat achteraf kostbare 
hersteloperaties nodig zijn? 
 
Pagina 61 van 116
 
73
 Kamerstuk II, 2021/22, 25 295, nr. 1836 

 
Het ministerie van VWS beziet momenteel of, en zo ja op welke wijze, activiteiten 
van het Nederlandse Rode Kruis onderdeel kunnen uitmaken van de 
hulpstructuren in de zorg en ondersteuning bij crises. Hierbij wordt ook nauwgezet 
gekeken naar de activiteiten van het Nederlandse Rode Kruis op een bredere 
aansluiting met betrekking tot (pandemische) paraatheid.   
 
Op de zestiende pagina van de brief schrijft de minister over regionale en 
landelijke zorgcoördinatie dat inzicht zoveel mogelijk beschikbaar is op grond van 
een landelijk systeem. Genoemde leden vragen waarom dit ‘zoveel mogelijk’ 
beschikbaar komt, en waarom niet altijd. Waarom alleen bij crisis en niet altijd? 
 
Ik streef ernaar dat inzicht in capaciteit van zorg beschikbaar komt op grond van 
één landelijk systeem. Ik kan op dit moment echter niet garanderen dat het 
mogelijk is dat alle capaciteitsinformatie van alle zorgaanbieders via het huidige 
landelijke systeem, het Landelijk Platform Zorgcoördinatie (LPZ), beschikbaar kan 
komen. Ik vind wel dat noodzakelijke capaciteitsinformatie altijd beschikbaar moet 
zijn. Er moet immers altijd data zijn op basis waarvan beleid kan worden gemaakt 
ter voorkoming van een crisis of om in een crisis de toegankelijkheid van zorg 
zoveel mogelijk te borgen. Ik bezie hoe de noodzakelijke functies van inzicht in 
capaciteit en patiëntenspreiding kunnen worden geborgd, zo nodig in wetgeving. 
 
Deelt de minister de mening dat voor veel zorg alleen landelijke informatie 
toereikend is (zie daarvoor bijvoorbeeld recente schriftelijke Kamervragen over 
74
verloskunde )? 
 
Capaciteitsinformatie is in eerste instantie van belang om in de regio afspraken te 
maken over de beschikbaarheid van acute zorg en om in de regio zo nodig bij 
crisis patiënten te spreiden. Daarnaast kan het door grote druk in een hele regio 
(of meerdere regio’s) voorkomen dat patiënten tussen regio’s moeten worden 
verplaatst. Dit kan voor vele vormen van zorg gelden. In dat geval moet de 
informatie voor deze vormen van zorg landelijk beschikbaar zijn. 
 
De minister geeft aan dat hij landelijk dekkende zorgcoördinatie beoogt vanaf 
2025. Is de minister het met de leden van de CDA-fractie eens dat data-
uitwisseling en inzicht eigenlijk beschikbaar moet zijn vanaf 2023? Is de minister 
bereid om dit te regelen? Zo nee, waarom moet dit nog zo lang duren? Deelt de 
minister de mening dat nationale monitoring en regie er altijd moet zijn, ook als er 
geen crisis is? 
 
Gelukkig is er op dit moment al veel capaciteitsinformatie beschikbaar. Hoe meer, 
hoe beter en hoe sneller, hoe beter. Vanaf 1 juli 2023 is ook bekostiging 
beschikbaar voor RCPS-en en LCPS voor een breder inzicht dan alleen inzicht in 
ziekenhuiscapaciteit. Ik bezie of een wettelijke verplichting om informatie aan te 
leveren nodig en wenselijk is en wat de gevolgen zijn van zo’n wettelijke plicht. 
Daarnaast deel ik de mening dat monitoring zodanig moet zijn dat er altijd een 
landelijk beeld kan worden gemaakt. Regie is nodig als zorgaanbieders en 
zorgverzekeraars, ondanks samenwerking, de acute zorg regionaal niet voldoende 
 
Pagina 63 van 116
74
 Vragen van het lid Van den Berg (CDA) aan de minister van Volksgezondheid, Welzijn en Sport over het capaciteitstekort 
in de verloskundige zorg en over «Noodkreet gynaecoloog» (ingezonden 1 december 2022). 

 
recente Europese studies en ook in andere landen zijn er geen voorbeelden van 
volledig privaat gefinancierde reactoren. Hierdoor is een publieke investering, in 
de vorm van een voorgenomen beleidsdeelneming, de enige mogelijkheid om de 
PALLAS-reactor te realiseren en om zo de voorzieningszekerheid van medische 
isotopen voor patiënten te kunnen borgen. 
 
Met de passage dat de overheid meer eigenaarschap gaat nemen bedoel ik dat de 
overheid zijn verantwoordelijkheid neemt om Nederland pandemisch paraat te 
maken en daarvoor de benodigde initiatieven neemt. Deels door investeringen en 
versterkingen van de infrastructuur, maar bijvoorbeeld ook door een betere 
wettelijke basis te maken voor de pandemiebestrijding, zodat er adequaat kan 
worden gehandeld. 
 
De minister schrijft op deze pagina tevens dat hij in nationaal en in EU-verband 
investeert in het stimuleren van productie dichtbij huis (EU en Nederland). Op 
pagina 22 staat dat de minister wil investeren in het beschikbaar houden van 
essentiële productiecapaciteit in de EU voor kritisch medische producten. De leden 
van de CDA-fractie vragen waarom de minister zorgverzekeraars dan niet 
verplicht tot bepaalde inkoop binnen de EU of Nederland, waar dat kan.  
 
Ik vind dat partijen zoals zorgverzekeraars, maar ook groothandels, ziekenhuizen 
en apotheken een maatschappelijke verantwoordelijkheid hebben richting de 
patiënt en de burger, ook als het gaat om de leveringszekerheid van medische 
producten. Ik wil daarom nationaal met relevante partijen, waaronder de 
zorgverzekeraars, verder in gesprek gaan. Dit om te bekijken hoe inkoop het 
beste kan bijdragen aan de versterking van de leveringszekerheid voor Nederland 
en Europa, binnen de complexe mondiale markt waarbinnen partijen opereren. 
Daarnaast zal ik Europees de rol van inkoop meenemen in de gesprekken die ik ga 
hebben met andere EU lidstaten over beleidsinstrumenten om de productie in de 
75
EU te versterken . Ik kijk aanvullend met belangstelling uit naar het door de 
Europese Commissie aangekondigde rapport over de manieren waarop public 
76
procurement een rol kan spelen in het vergroten van leveringszekerheid. 
 
Daarnaast noemt de minister op deze pagina het belang om meer kennis te 
hebben over onder andere gedrag. De leden van de CDA-fractie vragen of nader 
kan worden toegelicht welke specifieke acties er op dit gebied zijn, want de 
directeur van het Centrum Infectieziektebestrijding van het RIVM heeft op verzoek 
van genoemde leden in maart en november 2021 laten zien dat gedrag zeer grote 
impact heeft op effectiviteit van maatregelen. 
Ten aanzien van de vraag over acties betreffende kennis over gedrag wil ik 
aangeven dat de Gedragsunit van het RIVM op mijn verzoek nationale en 
internationale lessen in kaart brengt. Het gaat daarbij om inhoudelijke lessen op 
basis van eigen onderzoek van de Gedragsunit en wetenschappelijke publicaties 
over de effectiviteit van gedragsinterventies. In dit kader heeft de Gedragsunit 
eind vorig jaar ook een symposium georganiseerd voor GGD’en en gemeenten en 
brengt zij lessen in kaart over de organisatie van de sociale en 
gedragswetenschappen in het kader van de bestrijding van de COVID-19-
pandemie, zowel nationaal als internationaal. Deze opdracht aan het RIVM wordt 
 
Pagina 65 van 116
75
 Kamerstuk II, 2022/23, 29 477, nr. 794  
76
 mp_vulnerabilities_global-supply_swd_en.pdf (europa.eu) 

 
Infectieziektebestrijding is de voorzitter van het OMT, dat adviseert over de 
epidemiologische situatie en de mogelijk te nemen maatregelen. Dit staat los van 
de operationele aansturing van de uitvoering van maatregelen. 
 
Zoals benoemd in de Kamerbrief Beleidsprogramma pandemische paraatheid van 
78
4 november jl. , zal de LFI, namens de minister van VWS, bij een pandemie 
zorgen voor snelle opschaling en aansturing van de medisch-operationele 
processen bij de GGD’en (via de directeuren Publieke Gezondheid). De minister 
van VWS zal opdracht verlenen aan de LFI ten behoeve van (de voorbereiding op) 
de medische operationele taken tijdens een pandemie. Met een tweede tranche 
wijziging van de Wet publieke gezondheid wordt een directe sturingsbevoegdheid 
van de minister, via de LFI, op de directeur publieke gezondheid (dPG) van de 
GGD-en voor de medisch operationele processen tijdens een pandemie wettelijk 
geborgd. De consultatieprocedure van het wetsvoorstel tweede tranche wijziging 
Wpg die eind december 2022 startte, zal op 3 februari 2023 worden afgesloten. 
Het wetsvoorstel zal naar verwachting voor de zomer worden aangeboden aan de 
Tweede Kamer. 
 
Wat is de zienswijze van de minister op het omvormen van het RIVM tot een 
zelfstandig bestuursorgaan, waar eerder een hoogleraar bestuurskunde en de 
voorzitter van de Raad voor Volksgezondheid en Samenleving voor hebben 
gepleit? 
 
Mijn standpunt is dat RIVM voldoende onafhankelijk opereert van het ministerie en 
goed functioneert als zelfstandig onderdeel (agentschap) van VWS. Ik kan me dan 
ook niet vinden in de suggestie om het RIVM om te vormen tot een zelfstanding 
bestuursorgaan (zbo). De onafhankelijkheid van het RIVM is binnen het huidige 
79
agentschapsmodel wettelijk verankerd in de Wet op het RIVM . Hierin is 
opgenomen dat het RIVM (wetenschappelijk) onafhankelijk publiceert en dat het 
ministerie van VWS géén aanwijzingen geeft met betrekking tot 
onderzoeksmethoden en rapportage over de resultaten. Controle op de kwaliteit 
van onderzoek en onafhankelijkheid van het RIVM geschiedt via een Commissie 
van Toezicht, welke hierover adviseert en jaarlijks rapporteert.  De 
agentschapsdoorlichting van het RIVM is onlangs afgerond, het rapport zal in het 
eerste kwartaal van 2023 worden gepubliceerd. Uit de voorlopige resultaten kan 
worden geconcludeerd dat het RIVM als agentschap functioneert en voldoet aan 
de instellingsvoorwaarden voor een agentschap (als vastgelegd in de Regeling 
80
agentschappen ). 
 
Het primaire verschil tussen agentschap en zbo is (de mate van) ministeriële 
verantwoordelijkheid. Bij een agentschap is de minister verantwoordelijk (en 
aanspreekbaar voor en door het parlement) voor de uitvoering van onderzoek 
door het RIVM. Bij een zelfstandig bestuursorgaan (zbo) is de ministeriële 
verantwoordelijkheid ingeperkt, waardoor het zbo zelf aansprakelijk is (door 
middel van eigen rechtspersoonlijkheid). Uitvoering van publieke taken onder 
volledige ministeriële verantwoordelijkheid is echter de norm volgens 
 
78
 Kamerstuk II, 2021/22,  25 295, nr. 1964 
Pagina 67 van 116
79
 wetten.nl - Regeling - Wet op het RIVM - BWBR0008289 (overheid.nl) 
80
 wetten.nl - Regeling - Regeling agentschappen - BWBR0040286 (overheid.nl) 

 
overleden aan de gevolgen van de vogelgriep. Hoe apprecieert de minister de 
acute dreiging van nieuwe zoönosen als de vogelgriep?  
 
De infecties waar u naar verwijst werden hoofdzakelijk tot 2015 gerapporteerd, 
voor het overgrote deel in Azië, en behoorden tot een andere subclade (H5 
afstammingslijn) dan die nu in Europa circuleert. Er zijn enkele gevallen bekend 
waarbij het huidige type vogelgriepvirus, H5N1, werden overgedragen van 
besmette vogels op mensen, zoals in 2021 in het Verenigd Koninkrijk, en recent 
bij een meisje in Ecuador. Hierbij was steeds sprake van direct en/of intensief, 
contact met zieke of dode dieren. 
 
Het risico voor de mens verschilt tussen de types vogelgriepvirussen. Over het 
algemeen verlopen infecties met H5N1 mild en is het risico voor de algemene 
bevolking als laag beoordeeld. Dat neemt niet weg dat ik, met de minister van 
LNV, de mogelijke dreiging serieus neem. Om die reden heeft de minister van LNV 
u in de brief van 11 oktober 2022, mede namens mij, een intensiveringsplan 
preventie van vogelgriep toegezegd. Deze ontvangt u op hoofdlijnen in het eerste 
kwartaal van 2023. We monitoren nauwgezet welke virussen in Nederland 
voorkomen en of er een ander type virus voorkomt dat eventueel meer gevaar 
voor de volksgezondheid zou kunnen opleveren.   
 
Hoe reëel acht de minister dit als dreiging voor de volksgezondheid?  
 
Besmetting van mensen met de nu voorkomende vogelgriepvirussen gebeurt op 
dit moment alleen door direct en intensief contact met besmette dieren. In Europa 
vond in 2021 het Verenigd Koninkrijk één geval van besmetting met H5N1 plaats 
bij een persoon die gedurende een langere periode zeer nauw contact had met 
besmette vogels die hij in en rond zijn huis hield. Deze persoon is meteen 
geïsoleerd en behandeld. In Rusland werden enkele gevallen bij medewerkers van 
een pluimveebedrijf gevonden, maar dit was een ander virustype. In 2022 zijn in 
Spanje bij ruimers van een met H5N1 besmette locatie virusdeeltjes in de neus 
aangetroffen maar een eventuele besmetting kon niet via serologie worden 
bevestigd. Recent heeft zich het eerste gemelde geval van menselijke infectie 
veroorzaakt door het aviaire influenza A(H5)-virus in Latijns-Amerika (Ecuador) 
voorgedaan. Het Ecuadoraanse ministerie van Volksgezondheid en de WHO nemen 
aan dat besmetting heeft plaatsgevonden na direct contact met besmette vogels.  
Het risico voor mensen die beroepsmatig in contact komen met pluimvee is laag 
tot gemiddeld volgens de risicobeoordeling van de Europese veterinaire en 
humane instituten EFSA/ECDC; voor het algemeen publiek is het risico laag.  
Het virus is vooralsnog niet van mens op mens overdraagbaar. De dreiging 
bestaat eruit dat er bij besmetting van vogels en andere diersoorten mutaties 
kunnen optreden waardoor het virus zich aanpast aan (transmissie onder) 
zoogdieren. In Nederland zijn virussen met 1 of 2 mutaties gevonden, voor 
aanpassingen bij zoogdieren zijn er minimaal 5 nodig is gebleken uit onderzoek 
van het Erasmus MC. Vogelgriepinfecties zijn het afgelopen jaar bij een aantal 
zoogdieren gevonden in Nederland, overgedragen door nauw contact met zieke 
vogels of kadavers (bij soorten zoals vos, otter, zeehond en bunzing). In oktober 
2022 heeft in een nertsenhouderij in Spanje transmissie van H5N1 tussen nertsen. 
Dit verandert de risico-inschatting van het ECDC en de WHO op dit moment 
Pagina 69 van 116
niet.Ook is het mogelijk dat een meer zoönotische variant met trekvogels ons land 

 
immers beter dan genezen. Op alle One Health terreinen wordt ingezet op een 
verbeterde preventie, bijvoorbeeld in het kader van (internationale) 
natuurbescherming, bioveiligheid op veehouderijen, het meewegen van 
zoönosenrisico’s in het Nationaal Programma Landelijk Gebied, inzet op vaccinatie 
tegen vogelgriep, intensivering van toezicht op dierenbeurzen, internationale inzet 
op wet markets, en kennis en bewustzijn verhogen door in te zetten op een 
verbeterde zoönosegeletterdheid bij zowel burgers als professionals.  
 
Genoemde leden hebben vragen over het wetstraject rondom de Wpg 
(Pandemiewet). Acht de minister het voorstelbaar dat de uitkomsten van het 
programma pandemische paraatheid leidt tot een gehele herziening van de Wpg – 
dus veel verstrekkender dan de eerste tranche? 
 
De Wpg is een wet die bredere doeleinden dient dan pandemiebestrijding en 
infectieziektebestrijding alleen. Een volledige herziening ligt dan ook niet voor de 
hand. Wel verwacht ik substantiële aanvullende wijzigingen naast de wijzigingen 
die uw Kamer in de eerste tranche zag op het terrein van de collectieve 
maatregelen. De volgende tranche zal gaan over de benodigde verankering van de 
sturingsmogelijkheden van de Landelijke Functionaliteit Infectieziektebestrijding 
(LFI) en kaderstelling aan GGD’en in de koude fase. Daarnaast voorzie ik ook een 
tranche ter versterking en verduidelijking van grondslagen voor 
gegevensuitwisseling uiteraard binnen de kaders van de Avg. Ook op andere 
onderwerpen zullen mogelijk wijzigingen volgen, vanuit evaluaties, actualisaties of 
internationale kaderstelling. Ik zal in mijn planningsbrief begin 2023 duiden welke 
thema’s onderwerp van verkenning zijn voor aanvullende tranches. 
 
Wanneer denkt de minister dat het traject van de herziening van het 
(nood)staatsrecht- en crisisrecht is afgerond? 
 
Op 6 december jl. is door de minister van Justitie en Veiligheid het kader met 
algemene uitgangspunten voor de inrichting van het (staats)nood- en crisisrecht 
naar uw Kamer gestuurd. Zoals hierin aangegeven zal het kabinet werken aan een 
interdepartementale routekaart voor de modernisering van het staatsnoodrecht. 
De routekaart zal in het tweede kwartaal van 2023 worden opgeleverd. 
 
De leden van de PvdA- en GroenLinks-fractie hebben groot respect voor de 
gigantische inspanning die zorgverleners de afgelopen jaren hebben geleverd om 
de zorg draaiende te houden tijdens de coronacrisis. Zij zien ook dat deze 
inspanning zijn weerslag heeft gehad, gezien de hoge verzuimcijfers in de zorg. 
Deze leden benadrukken het belang van een duurzaam arbeidsbeleid in de zorg. 
Zij geloven dat zzp’ers zoveel mogelijk naar een vast contract moeten gaan en 
verwachten dat werkgevers meewerken als zorgverleners ondanks de hoge 
werkdruk extra uren willen gaan werken. Dat gezegd hebbende, begrijpen deze 
leden dat bij een crisis flexibele opschaalbaarheid noodzakelijk is. Zij steunen het 
idee achter de modulaire opleiding BAZ en zijn benieuwd of na afronding van deze 
opleiding ook bijscholing wordt georganiseerd zodat de vaardigheden van de 
studenten behouden blijven. 
 
Pagina 71 van 116

 
overleg met NZa en IGJ opgestart. Ik zal de Kamer hierover voor het zomerreces 
2023 verder informeren. 
 
Kan de minister beschrijven welke rol hij ziet voor het ministerie van 
Volksgezondheid, Welzijn en Sport en voor zorgverzekeraars bij meer landelijke 
sturing en coördinatie op capaciteit? 
 
Op het moment dat de zorgcontinuïteit in het land in het geding komt, is centrale 
landelijke sturing en regie noodzakelijk. Zoals het Expertteam COVID-zorg in 
ziekenhuizen en de Onderzoeksraad voor Veiligheid (OvV) eerder al 
constateerden, ontbreekt het in het huidige stelsel aan een dergelijke centrale 
sturings- en regiefunctie. De OvV deed daarbij de aanbeveling om de 
crisisstructuur voor het zorgveld aan te passen, zodat de minister van VWS de 
bevoegdheid heeft om sector-, regio- of instellings-overstijgende problemen 
effectief te kunnen aanpakken, waaronder in elk geval met rechtstreeks bindende 
aanwijzingen. De minister van VWS vervult daarbij een belangrijke regisserende 
rol, naast de coördinerend minister van Justitie en Veiligheid en de voorzitters 
veiligheidsregio’s die verantwoordelijk zijn voor de integrale crisisbeheersing. In 
reactie op bovengenoemde rapporten heb ik aangegeven dat ik landelijke regie 
wettelijk ga borgen en hiervoor de verschillende verantwoordelijkheden voor de 
gezondheidszorg nader ga expliciteren. Ik werk daarmee aan een sterkere 
inbedding van (centrale) sturing en regie in de zorgketen, inclusief het expliciteren 
van de verschillende verantwoordelijkheden en het hiervoor benodigde 
wetstraject. Daarbij kijk ik ook naar de taken en verantwoordelijkheden van 
zorgverzekeraars en andere partijen in het zorgveld. Het ministerie van VWS 
verkent op dit moment de (juridische) mogelijkheden voor (centrale) sturing en 
regie in de zorgketen. 
 
Hoe wordt de aangenomen motie van de leden Westerveld en Kuiken over een IC-
83
basiscapaciteit van ten minste 1.150 bedden wordt uitgevoerd ? 
 
84
Zoals reeds vermeld in mijn brief aan uw Kamer van 16 september jl. zijn, in lijn 
85
met de motie van de leden Westerveld en Kuiken en het advies van de NVIC en 
V&VN IC, in het Integraal Zorgakkoord (IZA) afspraken gemaakt over opschaling 
tot 1150 IC-bedden. Hoe deze opschaling in zijn werk gaat is beschreven in het 
LNAZ opschalingsplan waarover ik uw Kamer eind januari informeer. 
 
De leden van de PvdA- en GroenLinks-fractie maken zich grote zorgen over het 
gebrek aan centrale regie en kabinetsbreed gebrek aan coördinatie rondom het 
meer zelfvoorzienend worden van (medische-)producten en (genees-) 
hulpmiddelen gedurende een pandemie. De minister zet in op een gezamenlijke 
Europese agenda. Hoewel genoemde leden geloven in Europese samenwerking, 
geloven zij ook in de sterke rol van de overheid in plaats van heilig geloof in de 
markt. Bovendien was gedurende het begin van de pandemische uitbraak op 
Europeesgrondgebied er welhaast geen sprake van Europese solidariteit en 
samenwerking. Deze leden brengen graag bij de minister opnieuw in herinnering 
dat import en distributie van hulpmiddelen en producten als beademingsapparaten 
 
83
 Kamerstuk II, 2021/22, 25 295, nr. 1905 
Pagina 73 van 116
84
 Kamerstuk II, 2021/22, 25 295, nr. 1959 
85
 Kamerstuk II, 2021/22, 25 295, nr. 1905 

 
oprichting van het expertisecentrum FAST (‘Future Affordable and Sustainable 
Therapies’) en opleidingen voor vaccin- en geneesmiddelenproductie.  
Ik zie geen reden om als overheid zelf vaccins te produceren of een eigenstandige, 
bedrijfsmatige rol te hebben in vaccinontwikkeling. Dit zie ik niet als 
overheidstaak. Het zou hoge investeringen en zeer grote financiële risico’s met 
zich meebrengen. De markt in samenwerking met onderzoeksinstellingen 
ontwikkelt nieuwe vaccins. Voor Intravacc B.V. geldt nog in het bijzonder dat de 
deelname van de Staat in één bedrijf dat specifieke vaccinontwikkeling uitvoert, 
(geen productie) de publieke belangen in het hebben van voldoende vaccins niet 
kan borgen. Op voorhand is onbekend welke remedies nodig zijn in een volgende 
pandemie. 
 
De leden van de PvdA- en GroenLinks-fractie zijn benieuwd naar de rol en het 
budget voor onderzoek naar de lange termijneffecten van corona in de lange 
termijn kennisagenda. Hoeveel wil de minister hiervoor beschikbaar stellen en in 
hoeverre zijn deze middelen structureel? 
 
De lange termijneffecten van de COVID-19 pandemie worden op een groot aantal 
verschillende indicatoren via verschillende initiatieven gemonitord. De grootste 
hierin zijn de COVID-19 programma’s van ZonMw en het RIVM. Het ZonMw 
programma betreft een meerjarig programma met een totaal budget van 
ongeveer 115 mln. euro. Het RIVM programma had in 2021 en 2022 een budget 
van 70-75 mln. euro per jaar. Beide programma’s lopen de komende tijd door, zij 
het in minder intensieve vorm dan de afgelopen jaren. Onderzoeken rondom 
langere termijneffecten binnen deze programma’s betreffen bijvoorbeeld 
opgebouwde immuniteit onder de bevolking, het welbevinden en eenzaamheid, 
aanhoudende klachten, effecten op de maatschappij, effecten op de zorg en lange 
89
termijn effectiviteit van vaccinatie. Op termijn zal geïnventariseerd worden wat 
verder afgebouwd kan worden en wat structureel door moet lopen. Voor de 
kennisagenda COVID-19 die in het voorjaar van 2023 ontwikkeld wordt, zal een 
inventarisatie en prioritering gemaakt worden van de meest urgente onderwerpen. 
Bovengenoemde onderwerpen zullen daar ook onderdeel van zijn. 
 
Tevens achten genoemde leden het van belang dat kennis en innovaties 
(patenten) gefinancierd met publiek geld, beschikbaar wordt gesteld aan de 
internationale gemeenschap. Wat is het huidige kabinetsbeleid rondom de COVID-
19 Technology Access Pool (C-TAP) van de WHO, en in hoeverre zet de minister 
zich in voor dergelijke samenwerking op andere medische gebieden? 
 
 
Ook ik vind dat kennis en innovaties die gefinancierd worden met publiek geld 
zoveel mogelijk toegankelijk moeten zijn voor de internationale gemeenschap. 
Echter, vrijwel altijd worden nieuwe medische producten niet louter en alleen met 
publieksgeld onderzocht, ontwikkeld en gefinancierd, maar zijn er ook private 
partijen die geld in onderzoek, ontwikkeling en productie steken. Ook dit private 
 
89
 PIENTER Corona onderzoek | RIVM, Naleving van en draagvlak voor de basis gedragsregels | RIVM, Long COVID-
onderzoek | RIVM, Long COVID - ZonMw, Effect op de maatschappij - ZonMw, Zorg en preventie coronavirus - ZonMw, 
VASCO | RIVM Pagina 75 van 116
 

 
Een van de geleerde lessen tijdens de COVID-19-pandemie is dat het van belang 
is dat de reguliere zorg, ten tijde van een pandemie, plaats kan blijven vinden. 
Het expertteam COVID-zorg in ziekenhuizen heeft ook geadviseerd  om in te 
zetten op flexibel opleiden én taakdifferentiatie tijdens crisissituaties. Hierdoor kan 
het beschikbare arbeidsaanbod in de zorg effectiever ingezet worden. Het 
expertteam verwacht dat dat flexibel opleiden én taakdifferentiatie een 
significante impact kunnen hebben op het arbeidsaanbod en daarmee op de 
doorgang van reguliere zorg (U4- en U5-zorg). Daarnaast kan in tijden van crisis 
ook een beroep worden gedaan op de inzet van de Nationale Zorgreserve. Ook dat 
kan bijdragen aan de continuïteit van zorg. 
 
Genoemde leden zijn positief over het feit dat de minister in zijn brief spreekt over 
‘structurele versterking van de GGD’en’. Zij vragen de minister of hier ook de 
financiële versterking van de GGD’en mee bedoeld wordt. Is de minister van plan 
om financiering te verbeteren en deze voortaan meer landelijk te organiseren? 
 
90
Zoals aangegeven in de brief van 4 november jl. zijn in het coalitieakkoord 
incidenteel en structureel middelen voorzien vanaf 2022 voor pandemische 
paraatheid, oplopend tot structureel 300 mln. euro per jaar. Een deel van die 
middelen is bestemd voor versterking van de publieke gezondheidszorg, 
waaronder de GGD’en.  
 
Het stelsel van publieke gezondheidszorg is georganiseerd volgens medebewind. 
Als gevolg daarvan worden de GGD’en gefinancierd vanuit het Gemeentefonds. 
Voor de uitvoering van het plan van aanpak “Versterking Infectieziektebestrijding 
en pandemische paraatheid GGD’en” wordt voorzien in aanvullende financiering, in 
de vorm van een specifieke uitkering. In afwachting van de parlementaire 
behandeling van de VWS begroting komt de Regeling specifieke uitkering 
versterking GGD’en beschikbaar voor de jaren 2023 en 2024. Bij instemming met 
de begroting, wordt de regeling nadien met toelichting in de Staatscourant 
gepubliceerd. Met de komst van de Landelijke Functionaliteit 
Infectieziektebestrijding zal het Rijk aanvullende eisen gaan stellen aan de 
infectieziektebestrijding door en pandemische paraatheid van de GGD’en. Zoals in 
91
de brief van 3 juni 2022 aangekondigd wordt het passende 
bekostigingsinstrument hiervoor nog uitgewerkt. 
 
Voorts vragen zij hoe de minister van plan is om vorm te geven aan een 
‘slagvaardig, flexibele en opschaalbare publieke gezondheidszorg’. Wordt er hierbij 
ingezet op het snel kunnen opschalen van de GGD’en? Zo ja, op welke manier? 
 
Voor een slagvaardige bestrijding van een pandemie is de versterking van de 
publieke gezondheidszorg en infectieziektebestrijding cruciaal. In 2023 en 2024 
wordt ingezet op het wegwerken van kwetsbaarheden in infectieziektebestrijding 
bij de GGD’en om zo de basis van de infectieziektebestrijding op orde te brengen 
en goed bij te kunnen dragen aan de opschaling tot de landelijke operatie in geval 
van een infectieziekte met pandemisch potentieel. Daarnaast zal de Landelijke 
Functionaliteit Infectieziektebestrijding bij een nieuwe pandemie zorgen voor 
snelle opschaling en aansturing van de medisch-operationele processen bij de 
 
Pagina 77 van 116
90
 Kamerstuk II, 2021/22, 35 788, nr. 77 
91
 Kamerstuk II, 2021/22, 25 295, nr. 1875 

 
de reactie op het eerste OvV rapport. In het tweede deel van het OvV rapport 
staat een aanbeveling voor het RIVM over het opstellen van een ’reglement van 
orde’ voor het OMT. Deze aanbeveling sluit aan bij verbeterpunten die het RIVM 
en de voorzitter van het OMT zelf ook gezien hebben. Inmiddels werken zij aan 
het opstellen van zo’n reglement. Daarin brengen ze afspraken en uitgangspunten 
die er al waren samen met meer recente inzichten.  
 
Hoe wordt een gelijkwaardige positie van de langdurige zorg gewaarborgd in de 
pandemiebestrijding? Hoe wordt voorkomen dat bij de uitbraak van een nieuwe 
pandemie de langdurige zorg weer onvoldoende prioriteit krijgt? 
 
De gelijkwaardige positie van de langdurige zorg in de Regionale Overleggen 
Acute Zorgketen (ROAZ) is sinds 2022 wettelijk geborgd, zodat de langdurige zorg 
goed is aangesloten op de crisisstructuur en de aansturing hiervan in de regio. 
Genoemde leden vragen de minister hoe hij van plan is om de impact van de 
genomen maatregelen tijdens een volgende pandemie goed te monitoren, zodat 
duidelijk kan worden welk effect deze maatregelen hebben in de bestrijding van 
deze pandemie. 
 
In de beleidsreactie op het tweede rapport van de Onderzoeksraad voor Veiligheid 
heb ik het complexe vraagstuk van de effectiviteit van maatregelen en zicht 
hierop, uiteengezet. Ik deel de wens van de Kamer om kennis over en het zicht op 
de effectiviteit van maatregelen van de pandemiebestrijding zo groot mogelijk te 
maken. Zoals in de beleidsreactie is aangegeven, is vanaf de start van de 
coronapandemie veel werk verzet om maximaal inzicht te geven in de 
epidemiologische effectiviteit en maatschappelijke (neven)effecten van 
maatregelen en maatregelenpakketten. Dit gebeurde op initiatief van het kabinet 
en ook op eigen initiatief vanuit verschillende kennisinstellingen, zoals het RIVM, 
ZonMw, SCP en bestaande onderzoeksgroepen die niet aan de overheid gelieerd 
zijn. Verder wil ik noemen dat het RIVM op dit moment in Europees verband 
inventariseert hoe de maatregelenpakketten en hun effecten van verschillende 
landen onderling geëvalueerd kunnen worden. Bij ZonMw loopt het ZonMw 
COVID-19 programma de komende jaren door en wordt dit waar nodig aangevuld. 
Hierin vindt bijvoorbeeld onderzoek plaats naar gevolgen van maatregelen voor 
specifieke groepen. Zowel via het RIVM als ZonMw wordt op dit moment 
onderzoek gecontinueerd naar economische en maatschappelijke (neven)effecten. 
Onderdeel van het kennisprogramma van Pandemische paraatheid betreft 
bovendien modellering en gedrag. Beter zicht krijgen op verschillende factoren, 
draagt ook bij aan meer voorspelbaarheid van de effectiviteit van verschillende 
interventies. 
 
Zij vragen hoe het momenteel staat met de zorgreserve. Hoeveel aanmeldingen 
zijn er tot nu toe en hoe verhoudt zich dat tot de gewenste uiteindelijke grootte 
van de zorgreserve? 
 
Ik heb uw Kamer op 23 december jl. geïnformeerd over de stand van zaken 
93
betreffende de Nationale Zorgreserve . Eind 2022 waren er 1618 zorgreservisten 
Pagina 79 van 116
 
93
 Kamerstuk II, 2022/23, 29 282, nr. 491 

 
voor dergelijke vaccins. Daarbij is eveneens een verdelingsmechanisme 
afgesproken.  
 
Op niveau van de WHO zal de komende anderhalf jaar intensief worden gesproken 
over de totstandkoming van een pandemie akkoord. Daarbij zal de discussie over 
een meer gelijke beschikbaarheid van en gelijkwaardige toegang tot crisis 
gerelateerde medische producten, waaronder ook de productie van vaccins, een 
belangrijk onderdeel vormen. Dit vraagstuk gaat over meer dan geografische 
spreiding, maar raakt ook aan kennisdeling, capaciteitsontwikkeling en 
beschikbaarheid van financiering. Om een inhoudelijke en constructieve bijdrage 
te leveren aan de discussie over de geografische spreiding van 
productiecapaciteiten, zal ons land in nauwe samenwerking met de WHO komend 
jaar het tweede World Local Production Forum organiseren, waar nadrukkelijk 
over het verdelingsvraagstuk gesproken zal worden. De WHA resolutie 74.6, 
Strengthening local production of medicines and other health technologies to 
improve access, ligt hieraan ten grondslag. Een van de manieren waarop de WHO 
uitvoering geeft aan deze resolutie is door het World Local Production Forum te 
organiseren. De eerste editie was in zomer 2021 digitaal. 
 
Houden grote mondiaal opererende farmaceuten niet nog steeds een grote mate 
van zeggenschap over de productie en verdeling van vaccins en geneesmiddelen, 
als zij de productiefaciliteiten en/of de intellectuele eigendomsrechten hiervan in 
bezit hebben? 
 
Farmaceuten hebben inderdaad invloed als het gaat om de productie en verdeling 
van vaccins en geneesmiddelen. Wij bekijken hoe we dat in goede banen kunnen 
leiden. Zoals vaker met uw Kamer gedeeld is het kabinet van mening dat 
intellectuele eigendomsrechten geen belemmering mogen vormen voor de 
94
productie van vaccins. Bij brief van 8 juli jl. heeft de minister voor Buitenlandse 
Handel en Ontwikkelingssamenwerking u geïnformeerd dat -mede door de door 
Nederland gevraagde constructieve benadering en flexibiliteit van de Europese 
Commissie  - WTO-leden in juni 2022 overeenstemming hebben bereikt over een 
ministerieel besluit ten aanzien van intellectuele eigendomsrechten in relatie tot 
COVID-19-vaccins. Deze komt tegemoet aan de zorgen van ontwikkelingslanden, 
door het vereenvoudigen van de mogelijkheden die bestaan om lokale fabrikanten 
toe te staan COVID-19-vaccins te produceren zonder toestemming van de 
octrooihouders. Tegelijkertijd behoudt de beslissing, in het algemeen belang, een 
goed functionerend systeem van intellectuele eigendom, met stimulansen voor 
investeringen, onderzoek en overdracht van technologie. Dit is onmisbaar, niet 
alleen voor de ontwikkeling van nieuwe vaccins en geneesmiddelen, maar ook 
voor de versterking van de productiecapaciteit wereldwijd. 
 
 
De Nederlandse regering beschouwt het stelsel van intellectuele eigendom dan 
ook niet alleen als een stimulans om onderzoek te doen, maar ook als de basis 
voor vrijwillige licentieovereenkomsten en kennisoverdracht. Zo kunnen 
bijvoorbeeld contract manufacturing organisations, in opdracht van derden 
geneesmiddelen produceren. Tevens gaan de grote mondiale farmaceuten in 
Pagina 81 van 116
 
94
 Kamerstuk II, 2021/22, 21 501-02, nr. 2512 

 
een geïntegreerd internationaal One Health surveillance systeem en het helpen 
van landen met beperkte capaciteiten om hun systemen voor pandemische 
paraatheid voldoende te versterken. 
 
Daarnaast worden er mogelijk ook afspraken gemaakt over de financiering van 
nationale capaciteiten voor pandemische paraatheid in landen, een betere 
naleving van internationale verdragsafspraken ten tijde van, of in voorbereiding 
op, pandemieën, rapportages over het nakomen van gemaakte 
verdragsafspraken, de vrijstellingen op octrooien van medische hulpmiddelen en 
medicijnen, en het stimuleren van samenwerking op (klinisch) onderzoek.  
Dit jaar zullen onderhandelingen tussen de lidstaten plaatsvinden, ten einde te 
komen tot een definitief verdrag. 
 
Tot slot vragen genoemde leden of de financiering van het beleidsprogramma 
pandemische paraatheid wel in verhouding staat tot de forse ambities van de 
minister op dit gebied. Hoe wil de minister zijn doelen bereiken als er maar zo 
beperkt budget beschikbaar wordt gesteld? 
 
In het coalitieakkoord is een substantiële investering in pandemische paraatheid 
afgesproken, van structureel 300 mln. euro per jaar. Ik ben ervan overtuigd dat 
we de ambities van het beleidsprogramma waar kunnen maken door slim te 
investeren en de juiste samenwerkingsverbanden te zoeken met bijvoorbeeld 
kennispartijen, bedrijven en ook internationaal. We kunnen hiermee belangrijke 
stappen zetten in het vergroten van de pandemische paraatheid van Nederland. 
96
De brief van november schetste de eerste stap in de totstandkoming van het 
beleidsprogramma met de benodigde investeringen daarvoor. In het najaar van 
2023 zal ik u weer nader informeren over de verdere uitwerking van het 
programma en de middelen die daarmee gemoeid zijn. 
 
 
Vragen en opmerkingen van de leden van de PvdD-fractie 
 
De leden van de PvdD-fractie hebben met interesse het beleidsprogramma 
pandemische paraatheid doorgenomen. Deze leden zijn blij dat in dit 
beleidsprogramma ook het versterken van het zoönosenbeleid is opgenomen. Zij 
missen hierin nog altijd de inzet op preventie. De minister bevestigde zelf al in het 
commissiedebat Zoönosen en dierziekten van 13 oktober jongstleden dat het 
zoönosebeleid erop is gericht om signalen tijdig op te vangen en zo nodig in te 
grijpen. Uiteraard is dit van groot belang om te voorkomen dat een infectieziekte 
zich snel verder kan verspreiden. Maar op het moment dat moet worden 
ingegrepen heeft al een infectie plaatsgevonden. Hoewel infectieziekten van alle 
tijden zijn en het ontstaan van een nieuwe pandemie nooit kan worden 
voorkomen, is het van groot belang om de kans dat dit gebeurt zo klein mogelijk 
te maken, en zeker om de kans hierop niet onnodig groot te maken, zoals in 
Nederland nog altijd het geval is. Genoemde leden missen bij dit kabinet nog altijd 
het gevoel van urgentie om de grote risicofactoren aan te pakken.  
Eén van de zoönosen die volgens diverse wetenschappers zou kunnen leiden tot 
een nieuwe pandemie, is het vogelgriepvirus. Er is, niet alleen bij genoemde leden 
Pagina 83 van 116
 
96
 Kamerstuk II, 2021/22, 25 295, nr. 1964 

 
potentie. Ik deel echter niet dat het niet hoog genoeg op de politieke agenda 
staat. Vogelgriep heeft de volle aandacht van de minister van LNV en mij.  
De Kamer is het afgelopen jaar door de minister van LNV en mij regelmatig 
geïnformeerd over de ontwikkelingen en over alle lopende en beoogde activiteiten 
ter preventie en bestrijding. Op 11 oktober jl. is een intensiveringsplan preventie 
vogelgriep toegezegd, deze ontvangt u dit kwartaal op hoofdlijnen. 
 
De viroloog van het Erasmus MC signaleert tevens dat de Nederlandse overheid 
vogelgriep nog steeds niet behandelt als een zoönose. Er wordt nog vooral 
gevraagd om en gekoerst op de adviezen van de Deskundigengroep Dierziekten, 
waar hoofdzakelijk veterinair deskundigen in deelnemen. Herkent de minister dit?  
 
Vogelgriep als zoönosen wordt continu besproken en beoordeeld binnen de 
zoönosenstructuur. Als daar aanleiding toe is wordt er opgeschaald. Zo is er in 
maart 2022 een Deskundigenberaad zoönosen over vogelgriep geweest. Tot nu 
toe is niet noodzakelijk geweest nogmaals op te schalen omdat het humane risico 
niet is gewijzigd en besmettingen in Nederland zich alleen bij dieren heeft 
voorgedaan. Wel hebben hebben zich situaties voorgedaan die aanvullend 
veterinair advies van de Deskundigengroep dierziekten noodzakelijk maakten. 
Indien het opvolgen van deze adviezen mogelijk zoönotische risico’s met zich 
hadden meegebracht, dan waren deze binnen de zoönosenstructuur, met de 
humane deskundigen, daarop beoordeeld. Tot slot wordt de zoönotische dreiging 
ook meegenomen in het intensiveringsplan vogelgriep dat de Kamer op 
hoofdlijnen in het eerste kwartaal van 2023 ontvangt. 
 
Vindt de minister dat virologen en artsen op dit moment voldoende worden 
betrokken in de besluitvorming over de bestrijding van het vogelgriepvirus?  
 
Ja, ik vind dat deze groepen voldoende worden betrokken. Volksgezondheid is 
leidend als het gaat om de preventie, respons en bestrijding van zoönosen, ook bij 
vogelgriep. Binnen de diverse gremia in de zoönosenstructuur 
(Signaleringsoverleg, Responsteam, Deskundigenberaad en OMT) is dat 
bijvoorbeeld terug te zien aan het feit dat het RIVM steeds de voorzitter daarvan 
is. De artsen en virologen werkzaam bij het RIVM die daaraan deelnemen, maar 
ook de artsen en virologen van bijvoorbeeld de GGD of het Erasmus MC in één 
van deze gremia, beoordelen het zoönotische risico van het vogelgriepvirus en 
adviseren over te nemen maatregelen om transmissie van dier naar mens te 
voorkomen. Daarnaast volgen zij de (internationale) vogelgriepsituatie. 
Verdenkingen en informatie over het virustype worden altijd door de NVWA met 
het RIVM gedeeld en Wageningen Bioveterinary Research informeert het RIVM 
over mutaties van het virus op grond waarvan het RIVM de humane risico’s kan 
(her)beoordelen.  
 
 
Aanvullend advies kan bij de artsen en virologen van het RIVM worden 
ingewonnen en indien nodig wordt door het RIVM opgeschaald, hetgeen tot nu toe 
niet noodzakelijk is geweest omdat besmettingen in Nederland zich alleen bij 
dieren heeft voorgedaan. Naast betrokkenheid bij de lopende bestrijdingsacties in 
de pluimveesector adviseert het RIVM ook over het voorkomen van 
Pagina 85 van 116
virusbesmettingen van mensen vanuit wilde vogels of zoogdieren, zoals de inzet 

 
ongewone gebeurtenissen voordoen met varianten van bekende pathogenen of 
met nieuwe pathogenen of nieuwe gastheren wordt dit in dat systeem gemeld.  
 
Tijdens het commissiedebat Zoönosen en dierziekten in oktober werd 
aangekondigd dat wordt onderzocht hoe nieuwvestiging en uitbreiding van 
pluimveebedrijven in risicogebieden kan worden voorkomen. Dat is een 
belangrijke aanbeveling van onder andere de commissie Bekedam, maar dit is ook 
door andere wetenschappers al diverse keren benoemd in de afgelopen twintig 
jaar. Bij deze verkenning zou worden gekeken naar mogelijkheden op het gebied 
van ruimtelijke ordening en naar een mogelijke wijziging van de Wet dieren. 
Genoemde leden vragen de minister wat de stand van zaken is met betrekking tot 
deze verkenning.  
 
De minister van Landbouw, Natuur en Voedselkwaliteit heeft in het 
commissiedebat met de Tweede Kamer over zoönosen en dierziekten van 13 
102
oktober 2022 aangekondigd alle mogelijke maatregelen in kaart te brengen en 
uit te werken om nieuwvestiging en uitbreiding van pluimveebedrijven in 
risicogebieden te kunnen voorkomen, waarbij wordt gekeken naar het 
omgevingsrecht en naar de Wet dieren. Het huidige ruimtelijk instrumentarium en 
de toekomstige Omgevingswet zal in elk geval ruimte bieden om te sturen op 
vestiging en uitbreiding waar het gaat om activiteiten die een risico kunnen zijn 
voor de volksgezondheid van mensen in de omgeving. Het kabinet onderzoekt op 
dit moment of een dergelijk instrument ook wenselijk is met het oog op preventie 
van verspreiding van dierziekten en zoönosen. 
 
Het voorkomen of beperken van nieuwvestiging en uitbreiding van 
pluimveebedrijven in risicogebieden vanwege de dreiging van vogelgriep is 
onderdeel van het intensiveringsplan vogelgriep dat de minister van LNV en ik 
103
hebben aangekondigd en wat momenteel wordt uitgewerkt. Daarin wordt o.a. 
een verkenning gedaan naar de mogelijkheden om nieuwvestiging en uitbreiding 
in gebieden waar de kans op besmetting relatief groot is, te kunnen voorkomen. 
Bij de uitwerking zal onder andere gebruik worden gemaakt van het recent 
opgeleverde rapport van WBVR over risicofactoren voor hoogpathogene 
104
vogelgriep . De Tweede Kamer ontvangt het intensiveringsplan preventie 
vogelgriep op hoofdlijnen aan het eind van het eerste kwartaal van 2023. 
 
Deelt de minister de mening dat het creëren van een juridisch instrumentarium 
niet alleen nodig is om te kunnen sturen op de aanwezigheid van 
pluimveebedrijven in risicogebieden, maar ook om invloed te kunnen hebben op 
vestiging en uitbreiding van bedrijven in andere sectoren waarvan bekend is dat 
deze risico’s opleveren voor de volksgezondheid, zoals bedrijven met geiten nabij 
woonwijken en bedrijven met varkens en pluimvee die op korte afstand van elkaar 
zijn gehuisvest?  
 
Besluitvorming op ruimtelijke ordening (RO) ligt primair bij gemeenten en 
provincies. In het kader van de Wet RO en de WABO (wet algemene bepalingen 
omgevingsrecht) kan een vergunning voor vestiging of uitbreiding van een bedrijf 
 
102
 Kamerstuk II 2022/23, 28 286, nr. 1263 
103
 Kamerstuk II, 2022/23, 28 807, nr. 269 
Pagina 87 van 116
104
 risicofactoren-voor-introductie-van-hpai-virus-op-nederlandse-commerciele-pluimveebedrijven-2014-2022.pdf 
(overheid.nl) 

 
van (veranderingen in) de circulatie van varkensinfluenzavirussen op Nederlandse 
varkensbedrijven en die deze varkensinfluenzavirussen vergelijken met humane 
influenzavirussen. Tegelijkertijd wordt er gewerkt aan het opzetten van een 
database waarin de genoemde partijen de informatie over deze virusstammen 
laagdrempelig met elkaar kunnen delen. Dit is één van de acties die voortvloeit uit 
het Nationaal actieplan versterking zoönosenbeleid. De uitkomsten van de pilot 
worden dit najaar verwacht en vervolgens met de Kamer gedeeld.    
 
Wordt hierbij ook gekeken naar de aanwezigheid van vogelgriepvirussen in 
varkensstallen?  
 
Ik heb bij de opdrachtverlening het RIVM gevraagd om bijzondere aandacht te 
hebben voor varkens die mogelijk in contact kunnen komen met 
vogelgriepvirussen, zoals varkens in bedrijven met buitenuitloop en bedrijven 
waar zowel varkens als pluimvee gehouden worden. In de pilot zal de nadruk 
liggen op verzameling van influenzavirussen bij varkens. 
 
Wat gaat de minister doen met de 143 bedrijven die op dit moment nog zowel 
varkens als kippen houden, nog los van de vele varkens- en pluimveebedrijven die 
dicht bij elkaar staan - te dicht volgens de adviezen hierover van het RIVM?  
 
Ik begrijp de zorgen over het mogelijk vermengen van influenzavirussen tussen 
109
vogels, varkens en mensen. Echter heb ik in mijn brief van 1 juni 2022 
aangegeven dat een meer sluitende onderbouwing gewenst is om een basis te 
hebben op grond waarvan maatregelen kunnen worden genomen. Hiervoor is 
meer onderzoek nodig. Het is niet bekend hoe vaak er daadwerkelijk vermenging 
van virusstammen plaatsvindt, en evenmin of dit vaker voorkomt op bepaalde 
veehouderijen (bijvoorbeeld gemengde bedrijven of bedrijven met buitenloop). 
Om informatie te verzamelen over risico’s door vermenging van influenzavirussen 
tussen de verschillende gehouden diergroepen wordt specifiek aandacht besteed 
aan deze bedrijven in de pilot die is gestart in het kader van het Nationaal 
Actieplan versterken zoönosenbeleid. In deze pilot wordt een surveillancesysteem 
opgezet voor het volgen van (veranderingen in) de circulatie van 
varkensinfluenzavirussen op Nederlandse varkensbedrijven en die deze 
varkensinfluenzavirussen vergelijken met humane influenzavirussen. Zo kan 
onderzocht worden in hoeverre er inhoudelijke onderbouwing is om hier eventuele 
maatregelen op in te zetten, ook omdat internationaal gezien griep bij varkens 
niet meldplichtig is. Tenslotte blijkt uit een nadere analyse dat er 107 locaties zijn 
waar zowel varkens en pluimvee op een locatie worden gehouden. 
 
Met de huidige verspreiding van het vogelgriepvirus lijkt een adequaat systeem 
van monitoring van groot belang. Deelt de minister die mening?  
 
We hebben een goed systeem voor monitoring van vogelgriep, zowel in gehouden 
pluimvee als in wilde vogels. Waar nodig zal dit worden uitgebouwd. Dit wordt 
onderzocht in het kader van het intensiveringsplan preventie van vogelgriep. 
 
Pagina 89 van 116
 
109
 Kamerstuk II, 2021/22, 25 295, nr. 1872 

 
 
Genoemde leden vragen om de Kamer uitgebreider te informeren over de 
versterkingen van de infectieziektebestrijding die in het plan van aanpak 2023-
2024 staan, meer dan de vijf thema’s die in de brief worden genoemd. Worden 
met dit plan van aanpak alle kwetsbaarheden weggewerkt? Zo niet, welke niet? 
Welke afwegingen leiden tot deze keuze? 
 
Het plan van aanpak “Versterking Infectieziektebestrijding en pandemische 
paraatheid GGD’en” zorgt dat GGD’en een belangrijke stap kunnen zetten om de 
basis van de infectieziektebestrijding op orde te brengen om goed bij te kunnen 
dragen aan de opschaling tot de landelijke operatie in geval van een infectieziekte 
met pandemisch potentieel. Bijgevoegd treft u het volledige plan van aanpak 
(bijlage 2).  
 
In het plan van aanpak worden activiteiten beschreven op het gebied van behoud 
van opgedane kennis en ervaring tijdens de COVID-19-pandemie binnen de 
GGD’en. Daarnaast is één van de activiteiten uit het plan gericht op surveillance 
en monitoring om lokale uitbraken sneller te signaleren, effecten van bestrijding 
te evalueren en preventie-activiteiten te richten op specifieke risicogroepen en 
gebieden binnen de regio om zo proactief beleid op maat te voeren. 
 
Het plan van aanpak is onder andere gebaseerd op de evaluatie van het Verwey-
Jonker instituut “Versterking van de publieke gezondheid” van juni 2021, en op de 
geleerde lessen en opgedane kennis bij de GGD’en met betrekking tot de 
bestrijding van de COVID-19-pandemie. In de jaren 2023 en 2024 werken de 
GGD’en aan het wegwerken van de eerste kwetsbaarheden in de 
infectieziektebestrijding. Vanaf 2025 is het kabinet voornemens structureel te 
investeren in de GGD’en zodat zij, in geval van een infectieziekte met pandemisch 
potentieel, in staat zijn adequaat en snel op de schalen. Een van de bouwstenen 
voor de structurele investeringen is het nu lopende onderzoek naar de vraag of de 
25 GGD regio’s voldoende geëquipeerd zijn voor hun wettelijke werkzaamheden.  
 
Op basis van de conclusies van de onderzoeken van de Onderzoeksraad voor de 
Veiligheid naar de aanpak van de coronacrisis, het rapport van het Verwey-Jonker 
instituut naar geleerde lessen, en de ervaring en kennis van de GGD’en in de 
bestrijding van de corona pandemie heeft het kabinet besloten incidentele 
middelen in te zetten ter versterking van infectieziektebestrijding bij de GGD’en. 
Voor structurele investeringen ben ik in afwachting van het onderzoek naar de 
vraag of de 25 GGD-regio’s voldoende geëquipeerd zijn voor hun wettelijke 
werkzaamheden en voer ik gesprekken met stakeholders. 
 
De leden van de ChristenUnie-fractie lezen met instemming dat een onderdeel van 
de in te richten LFI, grootschalig testen is. Neemt het RIVM daarin de laatste 
inzichten en ervaringen mee over effectieve grootschalige testvormen die nog niet 
op grote schaal zijn toegepast in Nederland? 
 
In september jl. is bij het RIVM een programmaorganisatie ondergebracht om de 
LFI op te bouwen. In deze programmaorganisatie zijn ontwerpteams bezig aan de 
inrichting van de toekomstige LFI-processen, zoals grootschalig testen. 
Pagina 91 van 116
Ontwerpteams zijn multidisciplinaire teams met experts van onder andere RIVM, 

 
geneeskunde te vergroten. Zij vragen of de minister in beeld heeft hoe het komt 
dat de animo tot nu toe minder lijkt voor deze en andere specialisaties richting de 
eerstelijn. Zo ja, kan de minister dit toelichten? Zo nee, is de minister bereid met 
snelheid hiertoe onderzoek te doen ten einde passend beleid te ontwikkelen? 
 
Er is structureel 3,7 miljoen beschikbaar voor het opleiden van artsen 
infectieziektebestrijding. Helaas blijft de instroom in een aantal opleidingen voor 
de extramurale vakgebieden achter bij hetgeen wat er nodig is volgens raming 
van het Capaciteitsorgaan. Dit is zorgelijk, nu de verschuiving van zorg in het 
ziekenhuis, naar zorg buiten het ziekenhuis plaatsvindt. Om instroom te verhogen 
is het noodzakelijk dat er in de geneeskundeopleiding meer aandacht komt voor 
beroepen buiten het ziekenhuis zodat studenten hier eerder kennis mee maken. Er 
ligt een taak bij de werkgevers, beroepsgroepen en opleiders om te werken aan 
de populariteit van het werken als arts buiten het ziekenhuis om de instroom in de 
opleidingen waar nodig te bevorderen. Ik steun het gesprek dan ook tussen 
partijen over oplossingen voor de tekorten zijn op korte en op lange termijn. 
 
Op welke aantallen studenten voor de opleiding BAZ rekent de minister voor de 
komende jaren? Is het bedrag dat voor deze opleiding gereserveerd wordt 
voldoende voor de vraag naar flexibel inzetbaar personeel, zo vragen de leden van 
de ChristenUnie-fractie. 
 
Tot 1 juli 2022 konden zorginstellingen gebruik maken van de Subsidieregeling 
Opschaling Curatieve Zorg COVID-19 voor vergoeding van deelname van hun 
medewerkers aan de verkorte opleiding Basis Acute Zorg (BAZ). Naar aanleiding 
van de kabinetsreactie op het advies van de Taskforce Ondersteuning optimale 
110
inzet zorgverleners wordt subsidiëring van de opleiding Basis Acute Zorg (BAZ) 
verlengd. Er wordt een subsidieregeling opgezet die voorziet in een vergoeding 
aan opleidende zorginstellingen per student die start met de BAZ-opleiding na 1 
juli 2022 en de opleiding met een certificaat afrondt voor 1 oktober 2023. Met het 
beschikbare budget à 20 mln. euro is er ruimte om ruim 1000 deelnemers op te 
leiden. Het bedrag van maximaal 20 mln. euro (ruim 1000 opleidingsplekken) is 
afgestemd met de NVZ en NFU en wordt ruim voldoende geacht kijkend naar de 
huidige vraag en geschatte toekomstige vraag naar concrete deelname aan de 
BAZ-opleiding. 
 
Zoals afgesproken in het Integraal Zorgakkoord (IZA) verkent VWS samen met de 
NZa, NFU, NVZ, V&VN en CZO specifiek voor de verpleegkundige 
vervolgopleidingen of de bekostiging via beschikbaarheidsbijdragen per 2024 
aangesloten kan worden op de recent aangepaste modulaire inrichting van de 
opleidingen. Bij een positieve uitkomst van deze verkenning, zal ook vergoeding 
van de BAZ-opleiding hierin meegenomen worden. 
 
Welke inspanningen gaat de minister verrichten als het aantal studenten in de 
opleiding BAZ of instroom bij de NZR achterloopt op de verwachtingen en 
ambities? 
 
Pagina 93 van 116
 
110
 Kamerstuk II, 2021/22, 25 295, nr. 1883 

 
Genoemde leden vragen bovendien wat de minister bedoelt met de zinsnede over 
het belang van de betrokkenheid van gemeenten, vrijwilligers en mantelzorgers in 
de infrastructuur van pandemische paraatheid. Kan de minister dit verder 
uitwerken? 
 
We hebben tijdens de crisis gezien dat het voor iedereen soms zoeken was hoe 
opschaling ten tijde van een crisis (precies) werkt. Ondersteuning en zorg vanuit 
de gemeentelijke verantwoordelijkheid, maar ook informele zorg (vrijwilligers en 
mantelzorgers) kent weinig tot geen landelijke regie, om in normale tijden 
maximaal maatwerk mogelijk te kunnen maken (de gedecentraliseerde wetgeving 
is zo ook vormgegeven). Echter, we hebben gezien dat in tijden van crisis een 
bepaalde landelijke regie op zorg en ondersteuning van groot belang is en daarbij 
is het van belang gemeenten, vrijwilligers en mantelzorgers te betrekken, zodat 
iedereen weet hoe we de crisisinfrastructuur hebben ingericht, hoe de 
verantwoordelijkheidsverdeling is, maar ook dat we vanuit die landelijke regie 
weten wat wel en niet werkt op lokaal niveau en bij de mensen thuis.  
 
Zij vragen tevens om meer waardering voor en betrokkenheid van het 
maatschappelijk middenveld, zoals in de coronatijd de kerken, bibliotheken en het 
Leger des Heils heel veel hebben betekend. 
 
De overheid heeft ten tijde van de crisis constant kunnen rekenen op de expertise, 
flexibiliteit, maar ook creativiteit van het maatschappelijke middenveld. 
Bibliotheken, dorps- en buurthuizen, ontmoetingscentra, kerken, organisaties als 
het Leger des Heils en het Rode Kruis hebben ons consequent bijgestaan om zorg, 
ondersteuning en sociaal contact mogelijk te maken. Die waardering voor het 
maatschappelijk middenveld hebben we tijdens de coronacrisis ook in 
persconferenties en in uitingen van de Rijksoverheid uitgesproken.  
 
De leden van de ChristenUnie-fractie vragen de minister of in het onderdeel 
sturing en regie ook wordt uitgewerkt wat er toen staat als de zorgcapaciteit niet 
toereikend is: de zogenaamde code rood of zwart. Deze leden vinden het 
belangrijk dat ethische afwegingen zijn uitgewerkt in scenario’s, zodat als de crisis 
oploopt afgewogen keuzes gemaakt kunnen worden welke zorgvragen voorrang 
krijgen en welke uitgestelde zorg en bijbehorende gezondheidsschade te 
verantwoorden is. 
 
Zoals al is onderschreven in de kabinetsreactie op het WRR-rapport van 3 juni jl., 
is het realiseren van houdbare zorg niet alleen een opdracht aan de zorg, maar 
vergt dit ook een heroriëntatie op de verwachtingen die we als maatschappij van 
111
de zorg hebben . Het kabinet wil verkennen in hoeverre de maatschappelijke 
verwachtingen over de reikwijdte van de zorg uiteen open. Het kabinet wil daartoe 
in samenspraak met de samenleving en het zorgveld nader verkennen op welke 
wijze in tijden van langdurige schaarste – die niet alleen met regels en middelen 
bestreden kan worden – zorg op een zo rechtvaardig mogelijke wijze geleverd kan 
worden, welke uitgangspunten daarbij in het geding zijn en welke keuzes daarbij 
dienen te worden gemaakt. In het in januari 2023 te verschijnen signalement 
‘Code Rood. Verkenning van morele uitgangspunten bij langdurige schaarste in de 
Pagina 95 van 116
 
111
 https://www.wrr.nl/adviesprojecten/houdbare-zorg en Kamerstuk II, 2021/22, 35 925 XVI, nr. 192. 

 
 
Ten aanzien van innovatieve oplossingen vragen deze leden of de minister 
voornemens is in de innovatieve agenda de doorontwikkeling van testmethoden 
mee te nemen. Deze leden vinden het belangrijk dat naast investeringen in de 
ontwikkeling van vaccins ook geïnvesteerd wordt in testen. 
 
Dat kan ik op dit moment nog niet zeggen. Dit onderwerp wordt wel betrokken bij 
de verkenning voor een innovatieagenda. 
 
De leden van de ChristenUnie-fractie zien het grote belang van Europese en 
mondiale samenwerking bij grensoverschrijdende gezondheidsbedreigingen. Zij 
zien dat Nederland een duidelijke verantwoordelijkheid heeft om bij te dragen aan 
preventie, productie, kennisdeling en verdeling van genees- en hulpmiddelen aan 
derdewereldlanden. Zij tellen de jaarlijkse financiële bijdragen op tot dertien 
miljoen euro op dit terrein. Klopt dit? Deze leden vragen of deze bijdrage in 
verhouding staat met de totale financiële ruimte voor pandemische paraatheid, 
gelet op de ongelijke verdeling van toegang tot goede zorg en op het welbegrepen 
eigenbelang van Nederland om mondiale verspreiding van een virus te 
voorkomen. 
 
Het is mij niet helemaal duidelijk waar de leden van de CU deze berekening op 
baseren. Direct gerelateerd aan pandemische paraatheid is mijn totale bijdrage op 
dit moment 17 miljoen euro. Zo draag ik 12 miljoen bij aan via CEPI (een reeks 
van 3 miljoen per jaar voor vier jaar) en een eenmalige bijdrage van 5 miljoen 
euro aan het Pandemic Fund (eerder FiF-PPR genoemd). Het ministerie van 
Buitenlandse Zaken (ODA middelen) draagt hier ook 5 mln. euro aan bij. Verder is 
er via de Europese Unie ook een bijdrage van 500 miljoen euro aan het Pandemic 
Fund toegezegd. Deze Nederlandse bijdragen aan CEPI en het Pandemic Fund 
moeten ook gezien worden in het mondiale perspectief. In december 2022 was de 
toezegging voor bijdragen aan het Pandemic Fund 1,6 miljard dollar door 25 
donoren.  
 
Daarnaast zijn ook gelden via de begroting van de minister van BHOS beschikbaar 
voor productie, kennisdeling en verdeling van genees- en hulpmiddelen aan 
derdewereldlanden. Tot slot is mijn inzet ruimer dan directe financiële bijdragen 
aan derde landen. Zo zal ons land in nauwe samenwerking met de WHO komend 
jaar het tweede World Local Production Forum organiseren. En om ervoor te 
zorgen dat de WHO haar leidende rol in de mondiale gezondheidsarchitectuur kan 
blijven vervullen, ook tijdens een grensoverschrijdende gezondheidscrisis, heb ik 
tijdens de World Health Assembly van de WHO in voorjaar 2022 gepleit voor het 
structureel verbeteren van de financiering van de WHO. Concrete plannen hiertoe 
zullen tijdens de volgende World Health Assembly voorliggen. 
 
 
Vragen en opmerkingen van de leden van de Groep van Haga-fractie 
 
De leden van de Groep Van Haga hebben met belangstelling kennisgenomen van 
de brief van de minister met betrekking tot het beleidsprogramma pandemische 
paraatheid en hebben een aantal vragen. Genoemde leden willen graag 
Pagina 97 van 116
geïnformeerd worden over de manier waarop en door wie toezicht wordt gehouden 

 
Wat gaat dit LFI precies doen? Wat betekent de ‘coördinerende rol’ die dit orgaan 
zal spelen bij een ‘volgende pandemie’ en de ‘snelle opschaling en aansturing van 
medisch operationele processen’? 
 
118
Zoals beschreven in het door Ministerraad overgenomen LFI Advies en benoemd 
119
in de Kamerbrief van 4 november 2022 , krijgt de LFI twee taken. Ten eerste zal 
de LFI, namens de minister van VWS, bij een nieuwe pandemie zorgen voor snelle 
opschaling en aansturing van de medisch-operationele processen bij de GGD’en 
(via de directeuren Publieke Gezondheid). Denk daarbij aan het kunnen 
voorkomen van verspreiding van de ziekte door grootschalig testen, traceren en 
vaccineren en communicatie richting het publiek over de ziekte. Ook kan de LFI 
dan centraal logistieke voorzieningen organiseren, bijvoorbeeld gezamenlijk 
klantcontact. Deze coördinerende rol is noodzakelijk om op landelijk niveau 
slagvaardig, wendbaar en opschaalbaar te kunnen handelen.  Ten tweede voert de 
LFI in de koude fase de centrale regie op de voorbereiding van een pandemie 
zodat in geval van een A-infectieziekte met landelijke impact snel opgeschaald kan 
worden. Hoe de twee taken van de LFI precies zullen worden vormgegeven, wordt 
momenteel door de programmaorganisatie LFI uitgewerkt. 
Wie/wat gaan deel uitmaken van dit LFI? 
 
De LFI wordt ondergebracht bij het RIVM. Zowel tijdens als in de voorbereiding op 
een pandemie wordt er door de LFI nauw samengewerkt met onder andere de 
GGD’en, de veiligheidsregio’s, de VNG en andere onderdelen van het RIVM. Zoals 
120
beschreven in het LFI advies , organiseert de LFI de voorbereidende 
randvoorwaarden die nodig zijn voor de medisch-operationele taken, zoals een 
generieke infrastructuur (bijvoorbeeld een goed werkende IV/ICT die aansluit op 
de reguliere infectieziektebestrijdingsprocessen), randvoorwaarden vereist voor de 
medisch-operationele taken (zoals een centrale inkoop, logistieke 
waakvlamcontracten), monitoring, uniforme communicatie en scenario-
ontwikkeling.  
 
Waarom maakt het instrumentarium van testen, traceren en vaccineren in het 
beleidsprogramma bij voorbaat deel uit van de strategie van de LFI? Betekent dit 
dat er wordt voortgeborduurd op de COVID-19-strategie van de afgelopen jaren 
en zal een dergelijke aanpak voortaan bij alle uitbraken van (nieuwe) 
infectieziekten worde gezien? 
 
121
Zoals beschreven in het door Ministerraad overgenomen LFI Advies zijn 
deskundigen het eens dat er, ongeacht welke infectieziekte potentieel zal leiden 
tot een pandemie, altijd activiteiten nodig kunnen zijn op het gebied van:  
- het grootschalig testen van mensen ten behoeve van diagnostiek en 
behandeling, het doorbreken van transmissieketens en monitoring;  
- het grootschalig uitvoeren van bron- en contactonderzoek, vanwege het 
doorbreken van transmissieketens en monitoring;  
- het, indien voorhanden, grootschalig vaccineren van mensen of het 
grootschalig distribueren van geneesmiddelen om verspreiding en 
ziektelast te verminderen. 
 
118
 Kamerstuk II, 2021/22, 25 295, nr. 1875 
119
 Kamerstukken II, 2021/22, 25295, 1965 
Pagina 99 van 116
120
 Kamerstuk II, 2021/22, 25 295, nr. 1875 
121
 Kamerstuk II, 2021/22, 25 295, nr. 1875 

 
 
Ook vragen de leden van de Groep Van Haga op welke manier de miljoenen die 
begroot zijn voor het structureel versterken van de GGD’en precies worden 
besteed en willen zij graag inzichtelijk hebben wat het versterkingsprogramma 
voor GGD’en precies inhoudt. Worden opnieuw en/of in het geval van een nieuwe 
infectieziektebedreiging vele nieuwe medewerkers aangetrokken, zoals bij de 
coronacrisis het geval was, terwijl voor hen op vele momenten helemaal niet 
genoeg werk was? 
 
Voor de uitvoering van de activiteiten uit het plan van aanpak “Versterking 
Infectieziektebestrijding en pandemische paraatheid GGD’en”  heeft het kabinet 
incidentele middelen beschikbaar gesteld. In 2023 37 mln. euro en in 2024 38 
mln. euro.  
 
Bijgevoegd treft uw Kamer het plan van aanpak aan met daarin een uitgebreide 
toelichting op de activiteiten (bijlage 2). Voor de precieze besteding van de 
middelen voor de uitvoering van de diverse activiteiten komt de Regeling 
specifieke uitkering versterking GGD’en beschikbaar voor de jaren 2023 en 2024. 
Na instemming met de VWS begroting door de Eerste Kamer wordt de regeling 
met toelichting in de Staatscourant gepubliceerd. De verdeling van de middelen 
over de GGD regio’s is in hoofdzaak gebaseerd op: 
1. het totale aantal inwoners in de betreffende regio plus een vast bedrag; 
2. het aantal regionale samenwerkingsverbanden voor 
infectieziektebestrijding; 
3. het aantal academische werkplaatsen infectieziektebestrijding in de 
betreffende regio. 
 
Het kabinet investeert in de komende jaren in versterking van de 
infectieziektebestrijding bij de GGD’en, zodat zij beter bij kunnen dragen aan de 
preventie en detectie van infectieziekten en aan opschaling in geval van een 
infectieziekteziekte met pandemisch potentieel. Hierbij gaat het voornamelijk om 
een investering in bestaande en nieuwe mensen. Het gaat dan om medewerkers 
met reguliere taken op het gebied van infectieziektebestrijding zoals artsen, 
verpleegkundigen maar ook dataspecialisten. Daarnaast zal de LFI tijdens een 
bestrijding van een nieuwe A- infectieziekte sturing geven aan een snelle 
opschaling van testen, traceren en vaccineren. Hierbij zal onder andere gewerkt 
worden met waakvlamcontracten voor de inhuur van personeel. Op deze manier 
wordt personeel op een gecoördineerde manier ingezet ten behoeve van het snel 
en efficiënt kunnen opschalen ten tijde van een pandemie. 
Ook willen genoemde leden graag weten waarom de minister het noodzakelijk 
acht om in de tweede tranche van de wijziging van de Wpg verregaande 
overkoepelende bevoegdheden voor de minister van Volksgezondheid, Welzijn en 
Sport over de GGD’en te verankeren. Betekent dit dat de GGD’en zelf geen 
zeggenschap meer hebben over hun procesvoering en bestuur? 
 
De GGD’en zijn van groot belang voor een effectieve pandemiebestrijding en 
blijven zelf verantwoordelijk voor infectieziektenbestrijding, hun bedrijfsvoering en 
organisatie onder aansturing van hun gemeentelijke besturen. Met een tweede 
tranche wijziging van de Wet publieke gezondheid wordt een directe 
Pagina 101 van 116
sturingsbevoegdheid van de minister, via de LFI, op de dPG van de GGD voor de 

 
ontwikkeling van het nieuwe IV-landschap, hebben we er later – in een 
onverhoopte warme fase – profijt van. Immers, op basis van dergelijke eisen 
realiseren we een IV-landschap dat dagelijks door professionals in het IZB-domein 
gebruikt kan worden, maar ook klaar staat voor opgeschaald gebruik. 
 
Wat wordt precies bedoeld met een ‘pandemisch paraat 
informatievoorzieningenlandschap’? Kan het advies van de KPMG hierover worden 
gedeeld? 
 
In een pandemisch paraat IZB-domein werken betrokken partijen, zoals de 
GGD’en, GGD GHOR Nederland en het RIVM, met én voor elkaar samen aan het 
bestrijden van infectieziekten, zowel in een endemische als in een pandemische 
fase. Naast het ondersteunen van de primaire processen in de IZB (denk 
bijvoorbeeld aan testen en aan bron- en contactonderzoek), biedt het pandemisch 
parate IV-landschap tevens optimale monitoring & surveillance. Dit opdat 
epidemiologen en andere data-deskundigen hun werkzaamheden kunnen 
uitvoeren. Dit geldt ook voor de uitwisseling van gegevens tussen zorgverleners 
en onderzoekers. Privacy en cyberveiligheid van gegevens staan daarbij als harde 
randvoorwaarden voorop. 
 
Het resultaat van de meerjarige inspanning door genoemde partijen is een IV-
landschap dat klaar is voor dagelijks gebruik door professionals in het IZB-
domein, maar ook klaar is om in tijden van een (pandemische) uitbraak 
opgeschaald te kunnen worden. Concreet betekent dit bijvoorbeeld dat tijdens een 
uitbraak grotere volumes verwerkt kunnen worden (opschaling) en dat vlot 
nieuwe werkprocessen gestart en ondersteund kunnen worden (wendbaar) en dat 
continuïteit gegarandeerd is door cyberveiligheid en privacy te allen tijde op orde 
te hebben (betrouwbaar).    
 
Daartoe zullen kaderstellende eisen meegenomen worden bij de realisatie van het 
IV-landschap. Deze hebben betrekking op onder meer data-centrisch werken 
(data/gegevens vormen het fundament), standaardisering (op inhoud en techniek) 
en het modulair opbouwen van onderdelen/diensten in het IV-landschap. Cruciaal 
daarbij is wat mij betreft de notie dat vrijblijvendheid en keuzevrijheid die partijen 
in het verleden op dergelijk punten hadden bij het (laten) ontwikkelen van hun 
eigen systemen grotendeels tot het verleden behoort. 
 
Het rapport van KPMG is bijgevoegd (bijlage 3), en is door VWS benut om de 
aansturing en de governance van de opgave (realisatie van een pandemisch 
paraat IV-landschap in het IZB-domein) in te vullen. Sinds medio november vindt 
de strategische sturing hierop plaats in de landelijke stuurgroep IV-IZB. De 
stuurgroep wordt voorgezeten door VWS en deelnemers aan de stuurgroep zijn 
GGD-GHOR Nederland R&D en RIVM. De Chief Information Officers (CIO’s) van de 
genoemde organisaties adviseren hun vertegenwoordiger in deze stuurgroep. 
 
In de brief van de minister wordt gesproken over een programma met betrekking 
tot ‘gedragsinzichten tijdens een pandemie’ bij het RIVM. Kan de inhoud van dit 
programma openbaar worden gemaakt? Op welke manier gaat 
gedragsbeïnvloeding/verandering deel uitmaken van het programma voor 
Pagina 103 van 116
versterking van de pandemische paraatheid? Is het wel gerechtvaardigd om 

 
wel de falende zorgcapaciteit in Nederland voor problemen zorgt? Zo nee, waarom 
niet? 
 
Flexibele opschaling van zorgcapaciteit vormt een belangrijk onderdeel binnen het 
beleidsprogramma, maar er is een bredere inzet nodig, zowel nationaal als 
internationaal. Het beleidsprogramma is daarom opgebouwd langs drie 
beleidsopgaven met daarbij een aantal thema’s die om bijzondere aandacht 
vragen. Hiermee sluit ik ook aan op diverse evaluaties en rapporten die in het 
kader van COVID-19 zijn uitgevoerd, zoals de rapporten van de OvV, het advies 
127
Met de kennis van straks van de KNAW , etc. 
 
Op welke manier wordt de beschikbaarheid van medische producten in crisistijd 
geborgd? Kan inzichtelijk worden gemaakt wat de programma’s daarvoor precies 
behelzen? 
 
Een uitgebreide toelichting is te vinden de brieven van 4 april, 4 november en 13 
128
december 2022 . Kort samengevat werken we langs de volgende lijnen: 
  Verminderen van afhankelijkheden in de productie- en toeleveringsketen;  
  Stimuleren van ontwikkeling en productie;  
  Verbeteren van monitoring, regie en voorraden.  
In essentie kan een pandemie of een andere (gezondheids)crisis leiden tot 
piekverbruik, en verstoringen in productie en logistiek veroorzaken. De basis van 
waaruit medische producten geleverd worden, is in grote mate bepalend voor de 
weerbaarheid, flexibiliteit en opschaalbaarheid in crisistijd. Ik zet daarom in op het 
structureel verbeteren van leveringszekerheid. 
 
Hoe gaat een nieuwe ‘Sywert-deal’ voorkomen worden? 
 
Binnen het beleidsprogramma pandemische paraatheid bouwen we voort op 
lessen en ervaringen tijdens de COVID-19-pandemie. Een van de drie 
beleidsopgaven is verbetering van leveringszekerheid van medische producten. 
Met de ingezette acties hierop verwacht ik tijdens een nieuwe pandemie beter te 
kunnen inspelen op piekverbruik en verstoringen in productie en logistiek van 
medische producten. De inzet is erop gericht situaties en noodoplossingen te 
voorkomen zoals we die tijdens COVID-19 hebben gekend omtrent mondkapjes. 
 
Kan gegarandeerd worden dat de normale procedures te allen tijde gevolgd zullen 
worden? 
 
Het is de inzet om normale procedures te volgen. Door onvoorziene 
omstandigheden in crisissituaties kunnen echter creatieve oplossingen nodig zijn. 
Ik behoud graag de mogelijkheid om flexibel in te spelen op onvoorziene 
omstandigheden om de continuïteit van zorg te kunnen borgen. 
 
Hoe houdt Nederland autonomie op de eigen inkoop en bevoorrading als er 
primair op Europees niveau wordt aangestuurd en uitgevoerd? 
 
 
127
 Aanpak coronacrisis - Onderzoeksraad, Met de kennis van straks. De wetenschap goed voorbereid op pandemieën - 
KNAW 
Pagina 105 van 116
128
 Kamerstuk II, 2021/22, 25 295, nr. 1836 en nr. 1946 
Kamerstuk II, 2022/23, 29 477, nr. 794 

 
inspanning door landen gezamenlijk vorm krijgen en bestreden worden. 
Internationale samenwerking kan voorkomen dat een infectieziektenuitbraak, 
zoals bijvoorbeeld Ebola, leidt tot een uitbraak met een pandemische omvang. 
Daarom ziet de Nederlandse overheid, net zoals de EU-lidstaten en de WHO-
lidstaten, belangrijke meerwaarde om zich te in te spannen voor, mee te werken 
aan en waar nodig te binden aan Europese- en mondiale afspraken. 
 
Binnen de EU is de wetgeving inzake ernstige grensoverschrijdende 
gezondheidsbedreigingen de afgelopen twee jaren versterkt en uitgebreid. Hierbij 
zijn reeds bestaande maatregelen rondom crisisparaatheid versterkt en zijn enkele 
nieuwe instrumenten toegevoegd, waaronder de mogelijkheid tot het inroepen van 
een noodkader in geval van een gezondheidscrisis. Conform de versterkte wet- en 
regelgeving zal de Europese Unie een eigen plan opstellen ter voorkoming van, 
voorbereiding op en aanpak van toekomstige ernstige grensoverschrijdende 
gezondheidsbedreigingen. Ook lidstaten zullen hiertoe dit jaar nationale plannen 
gaan opstellen, waarin bestaand beleid kan worden opgenomen. Het EU-plan zal 
onder meer bepalingen bevatten over de uitwisseling van informatie tussen het 
EU- en het nationale niveau, vroegtijdige waarschuwing en risicobeheer. Ook de 
nationale plannen zullen dat soort informatie bevatten, en bij het opstellen ervan 
zullen de lidstaten onderling en met de Commissie samenwerken voor de nodige 
samenhang tussen het nationale en het EU-plan. Dat moet zorgen voor een 
samenhangend en gedeeld kader voor crisisparaatheid en -respons. Nederland zal 
zijn rol hierin als EU-lidstaat vervullen. 
 
Hoe en wanneer kan Nederland nog besluiten om autonoom te opereren tijdens 
een vermeende internationale gezondheidscrisis en hoe ver gaat het Nederlands 
vetorecht nog? 
 
De nationale aanpak van de gevolgen van een pandemie in Nederland is en blijft 
een nationale bevoegdheid. De inzet van vaccins, het organiseren van 
testcapaciteit en bijvoorbeeld het – indien nodig - instellen van lockdowns, zijn 
nationale beslissingen. De Europese- en internationale verplichtingen die 
voortvloeien uit EU wet- en regelgeving, de IHR en een mogelijk toekomstig 
Pandemie Akkoord, hebben onder meer betrekking op belangrijke 
randvoorwaarden en maatregelen zoals het tijdig en vroegtijdig delen van 
informatie, data en materialen over virussen of andere ernstige 
grensoverschrijdende gezondheidsbedreigingen, op samenwerking op het vlak van 
pandemische paraatheid waaronder capaciteitsopbouw, leveringszekerheid en 
onderzoek of op het afstemmen van maatregelen zodat ongewenste neveneffecten 
kunnen worden voorkomen. 
 
Hoe wordt bepaald of de overkoepelende Europese plannen een meerwaarde 
hebben voor de nationale pandemische paraatheid? Wat zijn daarvoor de criteria? 
 
De Europese wet- en regelgeving op het gebied van ernstige grensoverschrijdende 
gezondheidsbedreigingen zijn via de normale EU-wetgevingsprocedures tot stand 
gekomen en betreffen deels ook versterkingen van al bestaande instrumenten. De 
ervaringen die zijn opgedaan tijdens de COVID-19-pandemie vormden een 
belangrijke leidraad voor de versterking van de wet- en regelgeving en nieuwe 
Pagina 107 van 116
instrumenten. Nu de wetgevingstrajecten zijn afgerond en mandaten voor 

 
welke termijn denkt de minister dat na de uitbraak van een nieuw virus een nieuw 
vaccin op de markt gebracht zal kunnen worden? 
 
Nee, dit is niet bij voorbaat te zeggen. Vaccineren is vaak een geschikt middel 
voor de bestrijding van infectieziekten, maar er zijn niet altijd geschikte vaccins 
voorhanden of soms zijn andere maatregelen (bijv. waar het gaat om de hygiëne) 
geschikter.  
 
Wat betreft het op de markt brengen van vaccins, wil ik aangeven dat dit gebeurt 
na zorgvuldige beoordeling door het College ter Beoordeling van Geneesmiddelen 
(CBG). Het CBG werkt nauw samen met de medicijnautoriteiten van andere EU-
landen en met het Europees Medicijnagentschap (EMA), als een vaccin in Europa 
op de markt wordt gebracht. Hoe snel een vaccin op de markt gebracht kan 
worden, hangt af van het soort virus en in hoeverre er al vaccins zijn die na 
eventuele aanpassing bescherming bieden tegen een nieuw virus. Na een 
dergelijke aanpassing moet opnieuw beoordeling plaatsvinden door het CBG. 
 
Zullen deze nieuwe vaccins opnieuw op experimentele basis worden verstrekt aan 
grote groepen in de bevolking en op welke manier wordt de veiligheid en de 
effectiviteit gegarandeerd? Gaat de minister de bevolking bij deze vaccins wel 
transparant informeren over de effectiviteit en mogelijke bijwerkingen? 
 
Alle vaccins die in Nederland worden gebruikt, voldoen aan de wettelijke eisen 
voor goedkeuring. Het kan voorkomen dat vaccins of medicijnen worden ingezet 
op basis van een voorwaardelijke handelsvergunning. Dit was het geval bij de 
COVID-19-vaccins. Dat wil niet zeggen dat ze experimenteel zijn. Een 
voorwaardelijke handelsvergunning wordt pas afgegeven wanneer het Europese 
Beoordelingscomité (CHMP) van het Europees Geneesmiddelenbureau (EMA) de 
balans van werkzaamheid, veiligheid en kwaliteit van een geneesmiddel positief 
heeft beoordeeld. Een voorwaardelijke vergunning wil niet zeggen dat er stappen 
in de ontwikkeling van een vaccin of het beoordelingsproces zijn overgeslagen. De 
voorwaardelijke vergunning zorgt ervoor dat vaccins en geneesmiddelen ten 
opzichte van een volledige vergunning eerder beschikbaar gesteld kunnen worden. 
In geval van een groot gevaar voor de volksgezondheid, zoals de COVID-19-
pandemie, kan dan een versnelde procedure voor het verkrijgen van een 
voorwaardelijke handelsvergunning worden gehanteerd. Tijdens deze versnelde 
procedure worden onderzoeksresultaten direct nadat ze beschikbaar komen 
voorgelegd ter beoordeling, in plaats van zoals gebruikelijk pas nadat alle 
onderzoeksresultaten beschikbaar zijn.  
 
Een voorwaardelijke handelsvergunning betekent ook dat er specifieke 
voorwaarden zijn gesteld. Zo is de vaccinontwikkelaar verplicht om aanvullende 
informatie te blijven leveren. Daarbij gaat het bijvoorbeeld om resultaten van 
doelgroepen die nog niet in het eerdere onderzoek meegenomen waren, zoals 
zwangere vrouwen. Als aan de specifieke voorwaarden wordt voldaan, kan daarna 
een volledige handelsvergunning worden afgegeven. Zo hebben de COVID-19-
vaccins van Moderna en BioNTech/Pfizer inmiddels een volledige 
handelsvergunning verkregen.  
 
Pagina 109 van 116

 
Twee andere organen ondersteunen en begeleiden het werk van CEPI: het 
wetenschappelijk adviescomité is de belangrijkste wetenschappelijke adviesgroep 
van de raad van bestuur en het secretariaat, en de gezamenlijke coördinatiegroep 
werkt samen met kritische externe belanghebbenden om het portfolio van vaccins 
van CEPI te bevorderen. Voor meer details verwijs ik graag naar de website van 
132
CEPI waarin de governance uitgebreider beschreven staat.  
 
De initiatieven gericht op regulatory science richten zich niet op de ontwikkeling 
van vaccins maar op het regulatoir kader waarin vaccins en geneesmiddelen 
worden beoordeeld. Deze opdrachten heb ik uitgezet via ZonMw met advies van 
FAST. ZonMw zet vervolgens programma’s op en beoordeelt aanvragen op 
kwaliteit. Het kader daarvoor is de opdracht die ik heb verstrekt. ZonMw legt op 
reguliere wijze verantwoording af over de aan hen verstrekte opdracht door mijn 
ministerie. 
 
Hoe wordt de tien miljoen euro die Nederland investeert in het Financial 
Intermediary Fund for Pandemic Prevention, Preparedness and Respons precies 
besteed? Is het gerechtvaardigd dat Nederland zo’n groot bedrag investeert in de 
pandemische paraatheid van andere landen, terwijl in Nederland de zorgcapaciteit 
sterk te wensen overlaat? 
 
Het Pandemic Fund (voorheen het Financial Intermediary Fund for Pandemic 
Prevention, Preparedness and Respons genoemd) is een samenwerkingsverband 
tussen donorlanden, co-investeerderlanden, stichtingen en maatschappelijke 
organisaties. Het wordt gehost door de Wereldbank met de WHO als technische 
leider. 
 
Het Pandemic Fund financiert kritieke investeringen om pandemische preventie, 
paraatheid en responscapaciteiten op nationaal, regionaal en mondiaal niveau te 
versterken, met een focus op lage- en middeninkomenslanden. De Nederlandse 
donatie is niet geoormerkt. Het is aan de beheerders van het fonds om het geld 
goed te besteden conform de missie. Ik verwijs graag naar de website van de 
133
Wereldbank voor meer achtergrond informatie en ook de governance structuur . 
Ik ben het niet eens met de zinsnede in de vraag dat de Nederlandse 
zorgcapaciteit sterk te wensen overlaat. Pandemieën houden zich niet aan grenzen 
en we hebben geleerd dat een vroegtijdige signalering en alarmering nodig is om 
bij een volgende pandemie snel en adequaat te kunnen reageren. Dat vereist 
internationale samenwerking, coördinatie en onderling vertrouwen. Internationale 
samenwerking maakt ons ook in Nederland beter pandemisch paraat. De bijdrage 
die het kabinet doet om op mondiaal niveau de pandemische paraatheid 
gezondheidsarchitectuur te versterken zijn gerechtvaardigd. 
 
Tenslotte vragen de leden van de Groep Van Haga waarom in het 
beleidsprogramma nauwelijks wordt gesproken over het inzetten op preventie in 
de vorm van gezond leven, leefstijlverbetering en preventie, aangezien de 
coronacrisis heeft geleerd dat de huidige leefstijl grotendeels een belangrijke 
factor is in kwetsbaarheid voor infectieziekten. Waarom lijkt het programma 
 
132
 Governance – CEPI 
Pagina 111 van 116
133
 https://www.worldbank.org/en/programs/financial-intermediary-fund-for-pandemic-prevention-preparedness-and-
response-ppr-fif 

 
een totaaloverzicht en onderlinge samenhang. Zij heeft nog wat aanvullende 
vragen over de brief. Genoemd lid verzoekt de minister om meer inzicht te geven 
in de verdeling van het budget van 37 miljoen euro die wordt ingezet voor de 
korte termijn versterkingen van de infectieziektebestrijding bij de GGD’en. 
 
Als bijlage 2 bij de beantwoording, treft uw Kamer het plan van aanpak 
“Versterking Infectieziektebestrijding en pandemische paraatheid GGD’en”. 
Onderdeel van dit plan zijn de budgettaire consequenties. Voor de precieze 
besteding van de middelen voor de uitvoering van de diverse activiteiten komt, in 
afwachting van de parlementaire behandeling van de VWS begroting, de Regeling 
specifieke uitkering versterking GGD’en beschikbaar voor de jaren 2023 en 2024. 
Na instemming met de VWS begroting door de Eerste Kamer wordt de regeling 
met toelichting in de Staatscourant  gepubliceerd. De verdeling van de middelen 
over de GGD regio’s is in hoofdzaak gebaseerd op:  
1. het totale aantal inwoners in de betreffende regio plus een vast bedrag; 
2. het aantal regionale samenwerkingsverbanden voor 
infectieziektebestrijding; 
3. het aantal academische werkplaatsen infectieziektebestrijding in de 
betreffende regio. 
 
Het lid van de BBB-fractie vraagt of de Persoonlijke Gezondheidsomgeving die de 
minister noemt dezelfde Persoonlijke Gezondheidsomgeving is zoals die door 
ziekenhuizen wordt gebruikt. Gaat het hier om één systeem of wordt hiervoor 
weer een aparte Persoonlijke Gezondheidsomgeving opgetuigd? 
 
Ja. De persoonlijke gezondheidsomgevingen (PGO) met het MedMij-label kunnen 
gebruikt worden voor het ontsluiten van gegevens bij verschillende 
zorgaanbieders. PGO’s zijn van de burger zelf en worden niet ontwikkeld door de 
zorgaanbieder. In de PGO is informatie van meerdere zorgaanbieders beschikbaar.   
Dit betekent dat er voor (deze) aanvullende gegevensontsluitingen geen nieuw 
systeem of aparte persoonlijke gezondheidsomgeving hoeft te worden gemaakt. 
 
Zij ondersteunt het idee van een informatievoorzieningslandschap, maar vraagt 
hoe er zorg voor wordt gedragen dat dit daadwerkelijk functioneert op het 
moment dat sprake is van een pandemie. Als het goed is zal Nederland zich 
immers niet continu in een staat van pandemie bevinden en is dit 
informatievoorzieningslandschap dan ‘slapend’. Hoe ziet de minister dit voor zich? 
 
Een pandemisch paraat IV-landschap moet optimale ondersteuning bieden aan 
professionals om met deze systemen hun werk slagvaardig, flexibel en 
betrouwbaar uit te kunnen voeren. Dit in zowel een koude (reguliere IZB), als in 
een warme fase (opgeschaalde IZB). Het landschap, dat op basis van 
kaderstellende eisen die de paraatheid van het geheel borgen (denk aan eisen ten 
aanzien van flexibiliteit, wendbaarheid, robuustheid) wordt ontwikkeld, is bedoeld 
om dagelijks gebruikt te worden door de professionals in de IZB. Tegelijk borgt 
het ontwikkelen van het landschap op basis van de kaderstellende eisen dat 
ditzelfde landschap ook klaar is voor opgeschaald gebruik. De professionals in de 
IZB gaan dus op het moment van een (pandemische) uitbraak meer van hetzelfde 
doen met hun systemen. 
Pagina 113 van 116
 

 
een leven lang leren. Daarnaast neem ik nadrukkelijk afstand van het beeld dat er 
wordt bezuinigd op de zorg. De komende vier jaar groeien de collectieve zorg 
uitgaven gemiddeld met 6,6% per jaar (inclusief loon- en prijsbijstelling). Dit 
betekent dat er ieder jaar gemiddeld een kleine 6 miljard euro meer wordt 
uitgegeven aan de zorg dan het jaar ervoor. 
 
Het kabinet ziet arbeidsmigratie van buiten de Europese Economische Ruimte als 
sluitstuk van de aanpak van krapte op de arbeidsmarkt. Eerst moet gekeken 
worden naar de inzet van het onbenut arbeidsmarktpotentieel in Nederland met 
een zorgachtergrond of met affiniteit met de zorgen naar de mogelijkheid van 
contractuitbreiding van zorgmedewerkers. Het inzetten van buitenlands 
zorgpersoneel kan zorgorganisaties wel in bepaalde situaties ontlasten, mits het 
goed wordt georganiseerd en wordt voldaan aan de voorwaarden van de relevante 
wet- en regelgeving (zoals de Wet arbeid vreemdelingen en de Wet op de 
beroepen in de individuele gezondheidszorg). Het kabinet vindt het tevens 
belangrijk dat er aandacht is voor de ethische bezwaren die kleven aan het 
werven van zorgpersoneel in het buitenland. In Wereldgezondheidsorganisatie-
verband is de afspraak gemaakt dat er geen zorgpersoneel uit landen wordt 
geworven als dit leidt tot een personeelstekort in het land van herkomst (brain 
drain).  
 
Wel laat de minister voor Langdurige Zorg en Sport op dit moment een verkenning 
uitvoeren om in kaart te brengen hoe het proces kan worden verbeterd voor 
zorgorganisaties die behoefte hebben aan buitenlands zorgpersoneel. Deze 
verkenning richt zich op de mogelijkheden om personeel van binnen de Europese 
Unie in te zetten in de Nederlandse gezondheidszorg, welke maatregelen andere 
lidstaten hebben genomen om hen te integreren in de gezondheidszorg en welke 
aanvullende knelpunten in de BIG-toelatingsprocedure kunnen worden 
weggenomen. De gesprekken hebben inmiddels plaatsgevonden, op dit moment 
vindt de uitwerking plaats. Vanwege de benodigde afstemming hierbij zullen de 
uitkomsten van de verkenning in het voorjaar van 2023 naar de Tweede Kamer 
worden gestuurd. Daarnaast is op 29 september 2022 het rapport ‘Zorgvuldig 
arbeidsmigratiebeleid. Hoe de langdurige zorg profijt kan hebben van 
vakmigranten’ van de Adviesraad voor Migratie verschenen. Uw Kamer zal nog 
een beleidsreactie ontvangen op dit advies. 
 
Genoemd lid vindt dat de minister als het gaat om de leveringszekerheid van 
medicijnen erg leunt op de EU. Samenwerking op dit vlak wordt door het lid zeker 
ondersteund, maar in de afgelopen decennia heeft men de medicijnproductie voor 
een groot deel laten vertrekken naar landen als China. Het lid maakt zich daar 
zorgen over en is dan ook blij dat onderzoek wordt gedaan naar het stimuleren 
van duurzame productie dicht bij huis. Het lid van de BBB-fractie begrijpt dat 
internationale samenwerking in tijden van een pandemie zeer belangrijk is, maar 
onduidelijk blijft hierin hoe zelfstandig Nederland daarin kan blijven.  
 
Voor Nederland is Europees samenwerken het meest effectief. Daarnaast kijk ik 
binnen Nederland ook hoe de beschikbaarheid van medicamenten kunnen borgen. 
Daarom ga ik in gesprek met de zorgketen waaronder apothekers, 
zorgverzekeraars en groothandels om te bezien hoe we de leveringszekerheid het 
Pagina 115 van 116
beste kunnen versterken. Hierin neem ik mee het vergroten van de 

