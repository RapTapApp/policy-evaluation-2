Regels met betrekking tot de productie en de distributie van elektriciteit en drinkwater op 
Bonaire, Sint Eustatius en Saba (Wet elektriciteit en drinkwater BES) 
 
 
NOTA NAAR AANLEIDING VAN HET VERSLAG 
 
I. Algemeen  
 
Met belangstelling hebben mijn ambtgenote van Infrastructuur en Milieu en ik kennis genomen van 
het verslag betreffende het bovengenoemde wetsvoorstel. Onderstaand wordt mede namens de 
minister van Infrastructuur en Milieu ingegaan op de vragen.  
 
1. Doel en Aanleiding 
 
De leden van de PvdA-fractie vroegen of het ook in Europees Nederland gebruikelijk is dat de 
elektriciteits- en drinkwatervoorziening één gezamenlijke kader hebben en wat voor- en nadelen 
hiervan zijn. Ook vroegen zij naar de gasvoorziening. Het samen nemen van de regulering voor 
elektriciteit en drinkwater is in Europees Nederland niet gebruikelijk. In Europees Nederland worden 
deze voorzieningen door verschillende bedrijven verzorgd en is de productie van elektriciteit 
onderworpen aan concurrentie. In Caribisch Nederland zijn water en elektriciteit samengebracht in één 
nutsbedrijf (met uitzondering van Saba dat geen drinkwaternet kent) en door de schaalgrootte zijn het 
natuurlijke monopolies die om eenzelfde economische regulering vragen. De bedrijven zullen er naar 
verwachting baat bij hebben dat hun activiteiten in één wet zijn gereguleerd. De eilanden kennen 
geen netwerk voor gas. Gas wordt uitsluitend gebruikt voor koken en via gasflessen gedistribueerd via 
hetzelfde kanaal als de brandstoffendistributie. Hiervoor bestaat geen specifieke regulering, anders 
dan de prijsregulering van de eilanden zelf.  
Voorts vroegen de leden van de PvdA-fractie nader toe te lichten waarom dit wetsvoorstel wel, en 
voorstellen op andere beleidsterreinen niet zijn ingediend, en of delen van een eerdere versie omwille 
van de legislatieve terughoudendheid geschrapt zijn. Dit wetsvoorstel wordt noodzakelijk geacht om 
een heldere bestuurlijke structuur te creëren. De bestuurscolleges op de openbare lichamen hebben 
nu verschillende rollen (aandeelhouder, toezichthouder, vergunningverlener, tariefsteller) die onder 
politieke druk soms moeilijk te verenigen zijn. Daarenboven is de consumentenbescherming voor 
water- en energieconsumenten mager vormgegeven. En ten slotte is met de besturen afgesproken dat 
aanzienlijke subsidies voor exploitatie en investeringen beschikbaar worden gesteld omdat het hier 
primaire levensbehoeften betreffen. Dat vereist ook een helder wettelijk kader.  
Bij het ontwerpen van het wetsvoorstel heeft altijd voor ogen gestaan dat deze in de context van 
Caribisch Nederland toepasbaar moet zijn; wie dit wetsvoorstel zou vergelijken met de relevante 
wetgeving in Europees Nederland zal constateren dat het een veel bescheidener opzet kent, zonder 
dat afbreuk wordt gedaan aan de kwaliteitseisen ter bescherming van de volksgezondheid.  
De leden van de PvdA-fractie informeerden of is overwogen het voorstel later in te dienen en waarom 
de oorspronkelijke planning niet gehaald is. De beoogde inwerkingtreding van 1 januari 2014 zou 
samenvallen met de verzelfstandiging van de energiebedrijven op Sint Eustatius en Saba. Het is nog 
steeds wenselijk dat het wetsvoorstel zo spoedig mogelijk inwerking treedt, opdat heldere bestuurlijke 
relaties ontstaan. De in het rapport van de Nederlandse School voor het Openbaar Bestuur (NSOB) 
beoogde planning bleek niet realistisch. Het overleg met de eilandbesturen heeft meer tijd gevergd 
dan door NSOB werd voorzien. Die investering betaalt zich nu uit in een groter lokaal draagvlak dan 
toen met het wetgevingsproces werd begonnen. 
De leden van de PvdA-fractie vroegen of de vele precies omschreven taken en bepalingen, zoals de 
taak om bij alle afnemers een meter te installeren en deze te beheren en te onderhouden, niet te veel 
met een Europees Nederlandse bril zijn geformuleerd, en of rekening is gehouden met het insulaire 
karakter, de kleine oppervlakten, de geringe bevolkingsomvang en het geaccidenteerde landschap.  
De genoemde taken worden noodzakelijk geacht om te komen tot een meer efficiënte bedrijfsvoering 
en een betere elektriciteits- en drinkwatervoorziening op de eilanden. Overigens bestaan sommige van 
de genoemde taken nu al, op basis van de thans geldende regelgeving; bijvoorbeeld de taken ten 
1 
 

In onderstaande tabel staan de gemiddelde drinkwatertarieven in de regio voor drinkwater, uitgedrukt 
in USDollar per kubieke meter water. Onbekend is in welke mate er subsidies of belastingen in deze 
tarieven zijn verdisconteerd. 
 
Land  Indicatie Tarief  
3
bevolkings- (USDollar / m ) 
omvang in 
duizenden 
   
Bonaire 20 5 
1 
Saba 2 30 
Sint Eustatius 4 10 
Aruba  100 5 
Britse Maagdeneilanden  28 4,5 
St Lucia  174 2 
Sint Maarten  42 12 
Barbados  280 3 
Amerikaanse Maagdeneilanden  107 5 
Jamaica  2.900 6 
Curaçao  150 7,5 
Bahama’s  320 4,5 
1) Prijs gedurende de droge periode op Saba 
 
Op geen van de genoemde eilanden is van nature voldoende zoet water aanwezig om in de 
drinkwaterbehoefte te voorzien. Hierdoor is men voor de drinkwatervoorziening aangewezen op het 
ontzilten van zeewater waarvoor veel dure energie nodig is. 
 
De leden van de D66-fractie vroegen of in het wetsvoorstel voldoende rekening is gehouden met de 
verschillen tussen alle drie individuele eilanden. Het wetsvoorstel en het beleid ten aanzien van de 
elektriciteits- en drinkwatervoorziening in Caribisch Nederland heeft twee belangrijke doelen: het 
creëren van een goede bestuurlijke structuur en het bevorderen van de kwaliteit en betaalbaarheid 
van de dienstverlening onder andere door middel van een subsidiegrondslag.  
De bestuurlijke structuur zal op de drie eilanden op vergelijkbare wijze worden vormgegeven. Op het 
gebied van kwaliteit en betaalbaarheid zijn er grote verschillen tussen de eilanden. Op Bonaire staat 
een relatief nieuwe elektriciteitscentrale, als gevolg van een grote brand in 2007 en wordt ook al 33 % 
duurzame elektriciteit opgewekt door middel van windmolens. Op Saba moet de centrale dringend 
verplaatst en vernieuwd worden. En op zowel Saba als Sint Eustatius is thans nog geen duurzame 
elektriciteit en zijn de productiekosten veel hoger dan op Bonaire. Er is voor een gedifferentieerde 
aanpak gekozen, opdat de drie eilanden over enkele jaren min of meer vergelijkbaar zijn qua kwaliteit 
en betaalbaarheid. 
De leden van de D66-fractie vroegen voorts op welke manier getoetst is dat de regels proportioneel 
zijn ten aanzien van de afwijkende situatie van Sint Eustatius en Saba ten opzichte van Bonaire. Op 
Bonaire zijn de productie en distributie van elektriciteit in twee verschillende bedrijven ondergebracht. 
Mede vanwege de schaalgrootte zijn op Saba en Sint Eustatius deze functies in één bedrijf verenigd. 
Het wetsvoorstel verandert hier niets aan; beide constellaties blijven mogelijk. Ook is het binnen het 
wetsvoorstel zowel mogelijk dat er distributie per drinkwaternet plaatsheeft als per tankauto. 
 
De leden van de ChristenUnie-fractie vroegen hoeveel huishoudens zijn aangesloten op het netwerk 
van energie en water. Exacte gegevens over de aantallen aangeslotenen versus het totaal aantal 
huishoudens zijn er niet. Het aandeel huishoudens met een aansluiting is hoog. Met uitzondering van 
Saba waar de aanleg van een drinkwaternet bedrijfseconomisch niet haalbaar en betaalbaar is. De 
inwoners van Saba hebben hieraan ook geen behoefte. De cisternen (opvang van hemelwater) met 
bijvulling uit een tankauto in het droge seizoen volstaat hier. Op Bonaire en Sint Eustatius is een 
aansluiting op het drinkwaternet beschikbaar wanneer dit bedrijfseconomisch haalbaar en betaalbaar 
is. Indien dit niet zo is, is de distributeur verplicht drinkwater per tankauto te leveren. 
3 
 

WEB, regeltransformatoren heeft opgesteld. Deze zorgen ervoor dat de middenspanning van 12 kV 
niet sterk schommelt waardoor ook de laagspanning vrijwel constant is. De kosten voor dit soort 
infrastructuur dienen afgewogen te worden tegen de baten. Ingevolge het wetsvoorstel houden de 
Inspectie Leefomgeving en Transport (ILT) en de Autoriteit Consument en Markt (ACM), samen 
toezicht. Dit betreft zowel de taakuitvoering waaronder kwaliteit en betrouwbaarheid van de 
elektriciteitsvoorziening als de tarieven. Door dit toezicht kan de afweging tussen kwaliteitsverbetering 
en beperking van tarieven explicieter dan nu gemaakt worden. 
WEB biedt op dit moment twee spanningsniveaus aan, het Europese en het Amerikaanse. Deze keuze 
is een gegeven inclusief de levering van 127 V en 50 Hz aan Amerikaanse toestellen die voor 110 V en 
60 Hz gemaakt zijn. De kosten van een nieuwe keuze als de bovengenoemde afweging wordt gemaakt 
voor slechts één spanningsniveau en frequentie zouden bijzonder hoog zijn. 
Voor wat betreft de transformatoren geldt dat er in sommige gebouwen bij de bouw voor is gekozen 
dat slechts één van deze spanningsniveaus beschikbaar is. In die gevallen heeft een afnemer een 
transformator nodig om ook toestellen voor het andere spanningsniveau te kunnen gebruiken. Dan 
drukken de kosten van een transformator op de afnemer. 
 
De leden van de PVV-fractie vroegen of een bedrag van 10 miljoen USD teruggevonden is en zo ja wat 
daarmee gebeurd is. De Minister van Economische Zaken heeft nader onderzoek geëntameerd door de 
Landsadvocaat. Vanwege de complexiteit van de materie heeft de Landsadvocaat een forensisch 
accountant ingeschakeld die thans doende is zoveel mogelijk stukken boven tafel te krijgen bij alle 
partijen en personen die acht jaar geleden bij de aanbesteding betrokken waren.  
De leden van de PVV-fractie vroegen waarom het monopolie op de energievoorziening op Bonaire aan 
deze bedrijven wordt gegund. Ecopower is failliet en de elektriciteitscentrale is overgenomen door het 
Amerikaanse bedrijf ContourGlobal, dat sindsdien een efficiënte en onbesproken bedrijfsvoering op 
Bonaire laat zien. Bij WEB is het gehele management en Raad van Commissarissen vervangen. De 
bedrijfsresultaten over 2013 en 2014 laten een sterke verbetering zien ten opzichte van vorige jaren. 
Voor wat betreft het verlenen van de vergunningen en geven van aanwijzingen kan formeel het proces 
van aanvraag van vergunning (producent) of van aanwijzing (distributeur) pas starten als het 
wetsvoorstel in werking is getreden. Het zou niet correct zijn daar nu op vooruit te lopen.  
Een vervolgvraag van de leden van de PVV-fractie betrof de wijze waarop verzekerd wordt dat 
soortgelijke misstanden zich niet wederom zullen voordoen. Het wetsvoorstel kent tal van waarborgen 
om tot een betere governancestructuur te komen. Toezichthouders worden de ILT en de ACM. De 
betrokken minister gaat de vergunning verlenen, en verleent ook goedkeuring aan benoemingen van 
leden van de Raad van Commissarissen.  
 
2. Huidige inrichting energie- en drinkwatervoorziening Caribisch Nederland  
 
De leden van de VVD-fractie vroegen of het op de meest efficiënte wijze bereiken van de doelen ook 
het uitgangspunt is bij dit wetsvoorstel en dat bevoorrading via tankauto’s mogelijk moet zijn waar 
dat efficiënter is dan via een drinkwaternet. 
Het uitgangspunt is dat iedereen in Caribisch Nederland de beschikking moet hebben over voldoende 
drinkwater van behoorlijke kwaliteit. Daar waar dit niet via een drinkwaternet beschikbaar is, levert de 
distributeur drinkwater per tankauto. 
De leden van de D66-fractie vroegen op welke manier het voorliggende wetsvoorstel het probleem 
van de leveringszekerheid structureel gaat oplossen. Op 4 november 2013 heb ik uw Kamer 
geïnformeerd (Kamerstukken II 2013/14, 27 625, nr. 311) over de maatregelen die ik momenteel, in 
afstemming met Saba laat uitvoeren om de leveringszekerheid structureel op te lossen. Dit gebeurt 
onder andere door het vergroten van de waterkwantiteit (leveringszekerheid) op Saba. Met de door de 
Minister van Infrastructuur en Milieu gereserveerde middelen is de bouw van twee extra watertanks 
gestart die in de tweede helft van 2015 gereed zijn. Dit betekent dat deze voor de droge tijd in 2016 
gereed zullen zijn. Voor de verbetering van de drinkwaterkwaliteit (veilig drinkwater) op Saba worden 
momenteel waterfiltersystemen getest. De verwachting is dat in de tweede helft van 2015 de eerste 
waterfilters op Saba operationeel zijn.  
 
5 
 

bedrijven een vergunning voor de productie van drinkwater kunnen aanvragen. Een voorbeeld daarvan 
is Saba waar nu twee drinkwaterproducenten actief zijn. Op Bonaire is naast de centrale producent 
ook enige piekproductiecapaciteit in gebruik bij de distributeur WEB, waardoor in de systematiek van 
de wet beide bedrijven producent zijn.  
Voorts vroegen de leden van de SP-fractie ervoor te kiezen dat per eiland een vergunning wordt 
verleend aan één elektriciteitsproducent en één waterbedrijf die ook distributeur is omdat op die wijze 
relatief grotere bedrijven de leveringszekerheid en de kwaliteit beter waarborgen. Omdat er naar 
wordt gestreefd geen verstorende veranderingen op de eilanden te bewerkstelligen is voor de insteek 
van het voorliggende wetsvoorstel gekozen. Dit biedt de mogelijkheid om waar nu al meer dan één 
bedrijf actief is meer dan één vergunning te verlenen. De elektriciteitsproductie op Bonaire is over 
twee bedrijven verdeeld. Het wetsvoorstel zou onnodig ingrijpende gevolgen hebben als dit onmogelijk 
wordt. 
De leden van de SP-fractie vroegen of het argument 'omdat het aanleggen van meerdere 
transportnetten gelet op de totale maatschappelijke kosten ongewenst is', niet ook onverkort van 
toepassing is op producenten van elektriciteit en water gezien de kleinschaligheid van de eilanden. 
Productie van elektriciteit en drinkwater is naar zijn aard geen zuiver monopolie; er kunnen immers 
meerdere producenten naast elkaar bestaan, zoals thans voor elektriciteit op Bonaire en voor 
drinkwater op Saba. Het kabinet streeft er met dit wetsvoorstel naar zoveel mogelijk aan te sluiten bij 
de bestaande situatie en wil dan ook niet bij wet een monopolie opleggen. Overigens worden de 
kosten van elektriciteit en drinkwater met het wetsvoorstel gereguleerd.  
De leden van de SP-fractie vroegen in te gaan op de mogelijkheid geld te besparen door slechts één 
geïntegreerd bedrijf toe te staan zodat er door slechts één bedrijf per eiland apart expertise hoeft 
worden opgebouwd en bespaard kan worden op de overhead. Ook vroegen zij of inwoners met 
zonnepanelen als een apart energiebedrijf worden aangemerkt. 
Er is voor gekozen om zoveel mogelijk aan te sluiten bij de bestaande situatie op de eilanden en zo de 
uitvoeringslasten en administratieve kosten ten gevolge van het wetsvoorstel zoveel mogelijk te 
beperken. 
Indien men zonnepanelen aanschaft om hoofdzakelijk in eigen behoefte te voorzien, geldt dat er geen 
vergunningplicht is en de eigenaren daardoor buiten de regelgeving voor producenten vallen. 
De leden van de SP-fractie vroegen voorbeelden te geven wanneer er sprake is van 'disproportioneel 
grote kosten' die een uitzondering mogelijk maken dat iedereen die daarom vraagt aangesloten en 
beleverd wordt. In beginsel wordt een ieder aangesloten. De kosten voor een aansluiting worden door 
een afnemer gedragen. Indien deze aansluiting, of meerdere aansluitingen samen, ertoe leiden dat er 
disproportionele diepte-investeringen in de netten moeten worden gedaan, dan moet een afweging 
kunnen worden gemaakt tussen de plicht om aan te sluiten en de benodigde extra investeringen in de 
netten. 
De leden van de SP-fractie vroegen wat met het beëindigen van de levering op zwaarwegende 
gronden wordt bedoeld en wat voorbeelden hiervan zijn.  
Het is onwenselijk dat afnemers worden afgesloten van elektriciteit of drinkwater. Als zij echter lange 
tijd niet betalen moet de dreiging van afsluiting als dwangmiddel blijven bestaan. Als deze er immers 
niet is, is er geen feitelijke plicht tot betaling meer. Om in het afsluitbeleid van de bedrijven een 
rechtvaardig en tevens realistisch evenwicht te bereiken worden op basis van dit wetsvoorstel bij 
ministeriële regeling randvoorwaarden aan dit afsluitbeleid opgesteld. In deze regeling wordt onder 
andere opgenomen dat men bij een kleine schuld pas na meerdere maanden kan worden afgesloten 
en dat afnemers over water- en energiebesparing en -efficiëntie worden geïnformeerd, alsook over 
schuldhulpverlening en, op Bonaire, over de mogelijkheid om elektriciteit met een prepaid-systeem 
(pagabon) te betalen. 
De leden van de SP-fractie vroegen waarom de verplichting dat de aandelen van de distributeurs in 
handen moeten zijn van één of meerdere overheden niet ook voor de producenten geldt. Op de 
eilanden gelden specifieke lokale omstandigheden die het kabinet zoveel mogelijk wil respecteren. Zo 
is er voor gekozen dat meerdere bedrijven een vergunning voor de productie van drinkwater aan 
kunnen aanvragen. Een voorbeeld daarvan is Saba waar nu twee drinkwaterproducenten actief zijn. 
 
7 
 

geldt dat de aansluiting op het drinkwaternet haalbaar en betaalbaar moet zijn. Is dit niet zo dan 
levert de distributeur drinkwater per tankauto. 
In het verlengde hiervan interesseerden de leden van de ChristenUnie-fractie zich er voor hoe voor 
burgers duidelijk wordt dat zij recht hebben op een aansluiting.  
Op de eilanden weten de afnemers en potentiële afnemers hun weg naar de nutsbedrijven wel te 
vinden. De bedrijven genieten brede bekendheid onder de bevolking en over de toegankelijkheid zijn 
geen problemen naar voren gekomen gedurende de voorbereiding van het wetsvoorstel.  
De leden van de ChristenUnie-fractie vroegen voorts hoe omgegaan wordt met productie voor eigen 
gebruik en transport over eigen terrein, waaronder de vergunningplicht. Het merendeel van de 
voorgestelde wet ziet op productie, levering en transport ten behoeve van andere partijen, de 
afnemers. Bij eigen gebruik is hier geen sprake van. Er is dan ook geen vergunningplicht voor de 
productie voor eigen gebruik. Eigen gebruik betreft bijvoorbeeld hotels met eigen 
elektriciteitsopwekking en -voorziening voor de gasten. Bij een toename van de betrouwbaarheid van 
de elektriciteitsnetten en de daarmee verband houdende leveringszekerheid en bij stabiele prijzen is 
de verwachting dat eigen fossiele opwekking zal afnemen. Indien een eigenaar zelf drinkwater 
produceert voor eigen gebruik waarmee ook drinkwater aan anderen ter beschikking wordt gesteld 
(installatie als bedoeld in art. 3.13 eerste lid) dient dit drinkwater - in het kader van de 
volksgezondheid - aan de in het wetsvoorstel opgenomen drinkwaterkwaliteitseisen te voldoen. Wel 
kan in deze gevallen worden gewerkt met een vereenvoudigd meetprogramma. 
 
De leden van de PvdA-fractie hebben gevraagd naar de prikkel tot efficiëntieverbetering waaronder de 
betekenis van de begrippen ‘dynamische efficiëntieverbetering’ en ‘frontier shift’. Ook vroegen zij wat 
er gebeurt als de efficiëntiewinst niet behaald wordt. Dynamische efficiëntieverbetering of frontier shift 
is gebaseerd op het algemene uitgangspunt dat bedrijven efficiënter kunnen werken in de loop van de 
tijd. Frontier shift wordt gedefinieerd als de verandering in productiviteit die wordt behaald door de 
meest efficiënte bedrijven in een sector. Productiviteit is hierbij gedefinieerd als de verhouding tussen 
output en input. Voor de tariefregulering van de netbeheerders elektriciteit en gas in Europees 
Nederland onderzoekt ACM de frontier shift die men van netbeheerders mag verwachten en ACM legt 
deze frontier shift vervolgens op. De frontier shift kan op verschillende manieren bepaald worden. De 
ACM gebruikt hiervoor bijvoorbeeld externe onderzoeksbureaus die op basis van een grote 
vergelijkbare groep bedrijven kijkt naar de gerealiseerde efficiëntieverbetering over en bepaalde 
periode. Onder statische efficiëntie wordt verstaan in hoeverre een netbeheerder een optimale 
combinatie van productiefactoren (input) kiest bij gelijkblijvend resultaat (output) in een statische 
situatie. Hierbij kan bijvoorbeeld gekeken worden of de startwaarde van de assets efficiënt is, of dat 
hetzelfde resultaat (output) ook bereikt had kunnen worden met minder assets. Afhankelijk van de 
precieze methode van tariefregulering die ACM kiest en van de manier waarop de bedrijven daarmee 
omgaan, zal deze methode al dan niet tot efficiëntiewinst leiden. Het wetsvoorstel is niet zodanig 
opgesteld dat ACM gaat voorschrijven hoe de bedrijven precies hun bedrijfsvoering moeten inrichten, 
dat zou een veel te grote werklast met zich meebrengen. Als de efficiëntiewinst niet behaald wordt, 
hangt het af van de precieze invulling van de methode of dit ten koste gaat van het rendement (en 
mogelijk ook ten koste van het uit te keren dividend aan de aandeelhouder) of dat dit ten koste gaat 
van consumentenvoordeel (de prijs is dan dus niet zo laag als mogelijk wanneer de efficiëntiewinst wel 
was doorgevoerd). 
De leden van de PvdA-fractie vroegen of is overwogen particulieren met een laag inkomen extra 
tegemoet te komen. Het wetsvoorstel leidt tot betere kostenbeheersing voor water en elektriciteit op 
de eilanden en de voorgenomen subsidiëringen voorkomen dat tarieven zouden moeten stijgen. Dit 
komt alle inwoners van Caribisch Nederland ten goede. Met het wetsvoorstel wordt niet beoogd 
specifieke inkomenspolitiek te bedrijven.  
De leden van de PvdA-fractie wilden graag een overzicht ontvangen met de inkomenseffecten van het 
wetsvoorstel voor verschillende groepen, indien mogelijk uitgesplitst per eiland. Het wetsvoorstel 
beoogt geen inkomenseffecten en heeft deze ook niet. Het wetsvoorstel introduceert weliswaar een 
structurele subsidie ter bestrijding van de relatief hoge netwerkkosten, maar dat is een continuering 
van een subsidie die op Bonaire sinds eind 2012, en op Sint Eustatius en Saba sinds begin 2014 
(ontvlechting GEBE) al op ad hoc basis wordt gegeven. De tariefregulering beoogt de efficiëntie van de 
9 
 

dat aan water of elektriciteit wordt besteed. Het kabinet zet zich in om door middel van exploitatie- en 
investeringssubsidies de kosten van elektriciteit voor zover ze samenhangen met schaalnadelen van 
de netwerken gelijk te trekken met Europees Nederland. De verwachting is dat deze subsidies op 
termijn kunnen dalen. Dat geldt in ieder geval voor de investeringssubsidies die in principe eenmalig 
zijn. Maar ook voor de exploitatiesubsidie ten behoeve van de netwerkkosten. De bedrijfsprocessen 
van de energie- en drinkwaterbedrijven kunnen efficiënter. Er worden bijvoorbeeld veel fouten met 
rekeningen gemaakt, waardoor mensen onterecht worden afgesloten, en ook weer moeten worden 
aangesloten. Ook zijn de zogenaamde administratieve netwerkverliezen op de eilanden veel hoger dan 
nodig is; de bedrijven werken er aan deze te verminderen. Als dit soort zaken wordt aangepakt is het 
mogelijk dat op termijn de netkosten voor elektriciteit op de eilanden in dezelfde orde van grootte 
zullen liggen als in Europees Nederland. 
Voorts vroegen de leden van de SP-fractie per eiland per inkomensgroep in kaart te brengen welk 
percentage van hun inkomen zij momenteel kwijt zijn aan hun energie- en waterrekening en aan te 
geven of dat percentage met dit wetsvoorstel stijgt of daalt en zo ja, met hoeveel.  
Er zijn op dit moment geen cijfers beschikbaar over het aandeel van hun inkomen dat verschillende 
inkomensgroepen besteden aan hun water- en energierekening. Dat dit aandeel gemiddeld genomen 
relatief hoog is vergeleken met Europees Nederland, kan wel opgemaakt worden uit bijvoorbeeld het 
onderzoek dat het Nibud in opdracht van het Openbaar Lichaam Bonaire heeft gedaan. Het 
wetsvoorstel introduceert een structurele subsidie ter bestrijding van de relatief hoge netwerkkosten, 
maar dat is een continuering van een subsidie die op Bonaire sinds eind 2012, en op Sint Eustatius en 
Saba sinds begin 2014 (ontvlechting GEBE) al op ad hoc basis wordt gegeven en draagt als zodanig 
dus niet bij een verlaging van het bedoelde percentage. Overigens zal het wetsvoorstel ook niet tot 
een verhoging van dat percentage leiden. Een vergelijking met Europees Nederland is niet mogelijk 
vanwege het ontbreken van toereikende feitelijke gegevens over Caribisch Nederland en door 
verschillen in leef- en bestedingspatronen. 
De leden van de SP-fractie vroegen te specificeren wat kleinverbruikers zijn en welk percentage van 
de bewoners per eiland in de praktijk wordt aangemerkt als ‘kleinverbruiker’. Om een eenduidig 
technisch criterium te hebben dat ook door de elektriciteitsbedrijven zelf gehanteerd kan worden 
wordt uitgegaan van de capaciteit van de aansluiting. In Caribisch Nederland worden verschillende 
voltages gehanteerd. Hierdoor is de beste mate voor de capaciteit van de aansluiting een combinatie 
van voltage (uitgedrukt in Volt) en de maximale stroomsterkte (uitgedrukt in Ampère), dit wordt 
uitgedrukt in (kilo)Voltampère (kVA). Het ligt in de verwachting dat de grens rond de 6 kVA komt te 
liggen. Dit is dan de grens voor normale huishoudens. In Europees Nederland waar 220 Volt de 
standaard is, kan een capaciteit uitgedrukt worden in maximale stroomsterkte (de ‘stop’). Zo hanteert 
de Elektriciteitswet 1998 de kleinverbruikersgrens van 3 * 80 Ampère. 
Voorts vroegen de leden van de SP-fractie op welke wijze en op welk bedrag het vast gebruikstarief 
voor de afnemers met deze laagste aansluitingscapaciteit bij ministeriële regeling gelimiteerd gaat 
worden. Het wetsvoorstel beoogt een aantal verbeteringen in de voorzieningen waardoor de 
betaalbaarheid voor allen verbeterd wordt. Het voorstel wijzigt de tariefstructuur door naast het 
gebruiksafhankelijke tarief een capaciteitstarief voor de netbeheercomponent in te stellen. In dit 
capaciteitstarief komt de structurele subsidie voor netbeheer in het wetsvoorstel tot uitdrukking, 
waardoor het capaciteitstarief voor elektriciteit beperkt wordt tot gemiddeld het Europees Nederlandse 
niveau. Door deze veranderingen zijn individuele effecten niet exact voorspelbaar. Vooralsnog is er 
geen aanwijzing dat er behoefte is aan limitering van het vaste gebruikstarief. Door dit instrument bij 
ministeriële regeling in te kunnen stellen, kan het snel ingezet worden, wanneer de behoefte hieraan 
in de praktijk toch mocht blijken. 
De leden van de SP-fractie waren voorts benieuwd naar de mogelijkheid om het tarief zo vast te 
stellen dat efficiëntieverbeteringen tijdelijk ten goede komen aan de bedrijven zelf, om op die manier 
bedrijven te prikkelen om kostenbesparingen door te voeren. Specifiek vroegen zij wat ‘tijdelijk’ 
betekent en welk deel van het tarief in een dergelijk geval ten goede komt aan de bedrijven. Het is 
inderdaad de bedoeling dat bedrijven een deel van de efficiencywinst mogen houden. Dit is onderdeel 
van de prikkel om bedrijven te stimuleren om efficiëntieverbeteringen door te gaan voeren. 
Uiteindelijk is het doel dat de kostenverlagingen als gevolg van de efficiëntieverbeteringen 
doorgegeven worden aan de consument in de vorm van lagere prijzen. De mate waarin en voor hoe 
11 
 

De leden van de CDA-fractie vroegen of er plannen zijn voor een waterleidingnetwerk op Saba. Er zijn 
geen plannen om een drinkwater leidingnetwerk op Saba aan te leggen. Daar hebben de inwoners van 
Saba ook geen behoefte aan. De aanleg van een drinkwaterleidingnet is niet haalbaar en betaalbaar, 
om twee redenen. De eerste reden is dat een drinkwaternet slechts enkele maanden per jaar 
operationeel zal zijn. De overige tien maanden valt er voldoende neerslag dat als grondstof voor 
drinkwater dient. Twee maanden is te kort om de kosten voor beheer en onderhoud van het leidingnet 
te kunnen dekken. De tweede reden is dat de drinkwaterwaterkwaliteit door deze beperkte 
operationaliteit van het drinkwaternet onbetrouwbaar zou worden. In het kader van de 
volksgezondheid is dat ongewenst. Om altijd aan de gestelde drinkwaterkwaliteitseisen te kunnen 
voldoen zou het drinkwaterleidingnet dan moeten worden doorgespoeld met duur drinkwater wat niet 
haalbaar en betaalbaar is. 
 
De leden van de D66-fractie vroegen hoe het private karakter van de betrokken bedrijven zich 
verhoudt tot de publieke taken uit het voorliggende wetsvoorstel, en of dit tot problemen kan leiden 
voor de voorzieningszekerheid en de leveringszekerheid als de vergunning niet kan worden verleend 
aan het bedrijf. 
Zowel private partijen (producenten) als publieke partijen (producenten en distributeurs) dienen een 
vergunning (producenten) dan wel een aanwijzing (distributeurs) te hebben om drinkwater te mogen 
produceren dan wel te distribueren. Om de voorzieningszekerheid en de leveringszekerheid van 
drinkwater op de eilanden niet in gevaar te brengen kan de Minister van Infrastructuur en Milieu 
evenals bij de Drinkwaterwet, een tijdelijke ontheffing verlenen aan de producent/distributeur van de 
chemische kwaliteitseisen voor drinkwater indien tijdelijk niet voldaan kan worden aan die 
kwaliteitseisen. 
De leden van de D66-fractie vroegen om uiteen te zetten in welke mate vrije marktwerking op de 
elektriciteitsmarkt mogelijk en wenselijk zou zijn als werkelijke concurrentie wordt toegestaan. Net als 
in Europees Nederland is elektriciteitsdistributie een natuurlijk monopolie: als er een netwerk is 
aangelegd zal het niet rendabel zijn er een tweede concurrerend net naast te leggen. Bij 
elektriciteitsproductie is in principe concurrentie mogelijk, maar gelet op de schaalgrootte niet erg 
waarschijnlijk. Een producent dient immers niet alleen over een generator te beschikken die 
produceert, maar ook een tweede, voor het geval de eerste uitvalt of in onderhoud gaat, en zelfs een 
derde in verband met leveringszekerheid (n-2 principe). Bij meerdere producenten op een klein eiland 
staat er dus al gauw een aantal generatoren teveel opgesteld. In een concurrerende markt kunnen de 
kapitaalslasten daarvan niet worden terugverdiend. Hiernaast is er overal slechts één distributeur die 
contracten met producenten aangaat. Concurrentie in een aanbestedingstraject is denkbaar, maar 
hierna is men wederzijds langdurig in een - in detail vastgelegde - contractuele relatie op elkaar 
aangewezen.  
De leden van de D66-fractie vroegen of de ACM toegerust is om toezicht te houden op de specifieke 
situatie van de drinkwater- en elektriciteitsvoorzieningen op de eilanden. De ACM houdt momenteel 
toezicht op de elektriciteitsvoorziening en op de tariefstructuur en mededingingsregels voor drinkwater 
in Europees Nederland. Wat betreft Caribisch Nederland heeft de ACM al een taak op het gebied van 
post en telecom. De ACM heeft in mei 2014 een bezoek gebracht aan de eilanden voor een 
kennismaking met de eilandsraden, de betrokken bedrijven en de afnemerorganisaties en om zich te 
oriënteren op de specifieke kenmerken van de eilanden waar het gaat om de drinkwater- en 
elektriciteitsvoorziening. Ook is de ACM betrokken bij het opstellen van het wetsvoorstel. De ACM is 
goed geëquipeerd om dit toezicht uit te voeren en heeft hiervoor al voorbereidende stappen gezet. 
 
Ook wilden de leden van de D66-fractie weten of de ACM over de expertise beschikt om een 
methodiek van tariefregulering op de eilanden te ontwikkelen. De ACM heeft veel kennis van 
tariefregulering, omdat het in Europees Nederland verschillende sectoren (spoor, luchtvaart, 
drinkwater, elektriciteits- en gasnetwerken, telecom, post) reguleert op basis van verschillende 
reguleringssystematieken.  
De ACM heeft ervaring met de volgende vormen van regulering: cost-plusregulering, price-
capregulering, omzetregulering, bonus-malus-prikkels, procesregulering, et cetera. Afhankelijk van de 
wettelijke randvoorwaarden en de specifieke situaties van bedrijven of sectoren kiest de ACM de 
13 
 

hoger uitvallen dan anders het geval zou zijn, en deze kosten moeten kunnen worden doorberekend 
om de voorziening niet in gevaar te brengen. 
Voorts vroegen de leden van de ChristenUnie-fractie of deze berekeningswijze bij de eigenschappen 
van Caribisch Nederland en in het bijzonder de afzonderlijke eilanden past. De tariefregulering van de 
ACM zal worden toegesneden op de eilanden en anders zijn dan in Europees Nederland. Voor 
netwerktarieven zal de ACM geen gebruik kunnen maken van het gebruikelijke benchmarkmodel, 
maar een kostengeoriënteerd model gebruiken. En tarieven voor elektriciteit zelf worden in Europees 
Nederland niet gereguleerd, maar komen in concurrentie tot stand. Op de eilanden zullen ook deze 
tarieven door de ACM worden bepaald. 
 
De leden van de PVV-fractie wilden weten hoeveel Nederland heeft bijgedragen aan de 
elektriciteitsvoorziening op de BES-eilanden sinds de aanleg daarvan. 
Nederland heeft tot aan de staatkundige hervorming van 10-10-10 niet bijgedragen aan de aanleg of 
exploitatie van de elektriciteitsvoorziening in Caribisch Nederland. Binnen de Nederlandse Antillen 
vonden wel kruissubsidies plaats. Zo hanteerde het Gemeenschappelijk Energiebedrijf (GEBE) één 
elektriciteitstarief tarief voor Sint Maarten, Sint Eustatius en Saba, terwijl de 
elektriciteitsproductiekosten op laatstgenoemde eilanden door schaalnadelen veel hoger waren dan op 
Sint Maarten.  
Na 10-10-10 zijn er op het terrein van elektriciteit enkele subsidies toegekend. In de eerste plaats een 
subsidie voor bestrijding van de netwerkkosten, zodat aan de inwoners van Caribisch Nederland geen 
hogere kosten in rekening worden gebracht dan in Europees Nederland. Op Bonaire is deze subsidie 
gestart in het vierde kwartaal van 2012. Op de andere twee eilanden per 1-1-2014, na de feitelijke 
ontvlechting van GEBE. 
 
netwerksubsidie 2012 2013 2014 
Bonaire  $ 1.252.000 $ 5.009.000 $ 5.000.000 
St. Eustatius 0 0 $ 480.000 
Saba 0 0 $ 500.000 
 
De cijfers voor 2014 zijn voorlopig; afhankelijk van jaarafrekening. 
 
Naast deze subsidie voor de netwerkkosten is er aan Saba een eenmalige subsidie toegezegd voor de 
verplaatsing van de elektriciteitscentrale ad € 1,6 mln.; het project is thans in uitvoering. Ook zijn er 
subsidies toegezegd aan Saba en Sint Eustatius voor investeringen in duurzame energie voor 
respectievelijk € 2 mln. en € 5,3 mln. De eerste fasen van deze projecten zijn thans onderwerp van 
aanbesteding. Ten slotte is toegezegd dat de Minister van Economische Zaken de verliezen over 2014 
van de bedrijven op deze eilanden zal afdekken. Eind 2013 zijn deze geschat op respectievelijk € 1 
mln. en € 1,6 mln. Eindafrekening volgt binnenkort; mogelijk vallen de verliezen lager uit door de 
dalende olieprijs in 2014. 
 
Hiernaast wilden de leden van de PVV-fractie weten welk deel voor rekening is geweest voor de 
afnemers op de eilanden en welk deel voor rekening van de betrokken bedrijven en lokale overheden. 
De netwerkkosten in Europees Nederland bedragen circa 8 dollarcent per kWh. De kosten op de 
eilanden en de resulterende subsidie staat hieronder in de tabel.  
 
Netwerksubsidie 2014 in Kosten Europees NL Kosten eiland Subsidie  
dollarcent 
Bonaire  8 14 6 
St. Eustatius 8 11,1 3,1 
Saba 8 13 5 
 
Deze subsidie is structureel in het wetsvoorstel opgenomen. Er wordt naar gestreefd de subsidie 
jaarlijks met 10% te verminderen, door het invoeren van onder andere efficiencymaatregelen. 
15 
 

 2014: Subsidie drinkwater 2014 Sint Eustatius (€0,2 miljoen), via Openbaar Lichaam Sint 
Eustatius aan afnemers drinkwater Sint Eustatius,  
 2014: Subsidie drinkwater 2014 Saba (€0,1 miljoen), via Openbaar Lichaam Saba aan afnemers 
drinkwater Saba 
De Minister van Economische Zaken heeft enkele subsidies toegekend die hiervoor in antwoord op een 
vergelijkbare vraag van de PVV uiteen zijn gezet. 
Voorts vroegen de leden van de PvdA-fractie of de totale subsidie volstaat om een acceptabel 
prijsniveau te realiseren en welke prijs voor elektriciteit en drinkwater consumenten in de toekomst 
moeten betalen. 
Een acceptabel prijsniveau is een relatief begrip. Een vergelijking met de regio ligt voor de hand. In 
het Caribisch gebied liggen veel eilanden die qua grootte, bevolkingsomvang, economie en 
welvaartsniveau vergelijkbaar zijn met Bonaire, Saba en Sint Eustatius. De kosten voor elektriciteit en 
drinkwater op deze eilanden zijn vergelijkbaar met de kosten op Bonaire. In het wetsvoorstel wordt 
uitgegaan van kostendekkende prijzen voor elektriciteit en drinkwater. Hoe de kosten zich in de 
toekomst ontwikkelen is onbekend en daarmee ook de prijs voor energie en drinkwater. 
Hiernaast vroegen de leden van de PvdA-fractie naar een verwachte prijs voor elektriciteit en 
drinkwater per eiland. Op Bonaire was het consumententarief in 2014 $ 0,369 per kWh. Op Saba en 
Sint Eustatius is met de bestuurders in 2013 overeengekomen dat de tariefstructuur voor 
consumenten niet zou wijzigen na de ontvlechting van het Gemeenschappelijk Energiebedrijf van de 
Bovenwindse Eilanden GEBE per 1 januari 2014 (waardoor de impliciete subsidies van Sint Maarten 
zijn verdwenen). Op Saba bedroeg de gemiddelde consumentenprijs in 2014 $ 0,342 per kWh. Op Sint 
Eustatius werd gemiddeld $ 0,346 per kWh in rekening gebracht. 
Bij gelijkblijvende olieprijzen is dit ook het prijsniveau dat voor de toekomst verwacht wordt. Bonaire 
is minder gevoelig voor schommelingen in de olieprijs, omdat daar al 33% van de elektriciteit met 
windenergie wordt opgewekt. De andere twee eilanden streven naar eenzelfde percentage duurzame 
energie in de eerste helft van 2017. 
De prijs voor drinkwater wordt sterk bepaald door de elektriciteitsprijs en de schaalgrootte van het 
eiland. Hierdoor is de prijs voor drinkwater op Saba het hoogst en op Bonaire het laagst. Momenteel is 
3 3 
de prijs voor drinkwater op Saba circa US$ 30 per m , op Sint Eustatius circa US$ 10 per m en op 
3
Bonaire circa US$ 5 per m . Hierbij moet aangetekend worden dat de consumenten op Saba slechts 
ca. 2 maanden per jaar drinkwater afnemen. De rest van het jaar gebruikt men gratis regenwater uit 
de cisternen. De inzet van de eilanden is de prijs van drinkwater niet te laten stijgen.  
De leden van de PvdA-fractie verzochten voorts om een kwantificering van de verwachting dat het 
netbeheer in Caribisch Nederland ‘enigszins duurder’ blijft dan in Europees Nederland. 
De netwerkkosten in Europees Nederland bedragen circa 8 dollarcent per kWh. De kosten op de 
eilanden in 2014 en de resulterende subsidie staan in eerder genoemde tabel.  
 
Twee jaar na de eerste subsidie op Bonaire (eind 2012) heeft het energiebedrijf al een grote slag 
gemaakt in het verlagen van de netwerkkosten. Deze zijn gedaald tot 10 dollarcent per kWh, 
waardoor de subsidie in 2015 naar beneden is bijgesteld van 6 naar 2 dollarcent per kWh. Op de 
andere twee eilanden zijn naar verwachting ook efficiëntiewinsten te behalen. De ACM zal daarop gaan 
toezien. 
Het drinkwaternet op Bonaire wordt gekenmerkt door achterstallig onderhoud en dat vertaalt zich in 
hoge kosten voor beheer en onderhoud van het leidingnet en bedraagt 40% van de netwerkkosten. De 
netwerkkosten voor het drinkwaternet op Bonaire bedragen US$ 3 per kubieke meter water. Op Sint 
Eustatius is een nieuw drinkwaternet vanaf 2013 operationeel. De netwerkkosten bedragen US$ 2,5. 
De kosten voor beheer en onderhoud bedragen circa 25% van de netwerkkosten. Op Saba is geen 
drinkwaternet. 
Ook vroegen de leden van de PvdA-fractie op welke terreinen en posten nog efficiencywinst behaald 
kan worden. De bedrijfsprocessen van de energiebedrijven kunnen in veel gevallen efficiënter. Er 
worden bijvoorbeeld veel fouten met rekeningen gemaakt, waardoor mensen onterecht worden 
afgesloten, en ook weer moeten worden aangesloten. Ook zijn de zogenaamde administratieve 
netwerkverliezen veel hoger dan nodig is; de bedrijven werken er aan deze te verminderen. Als dit 
17 
 

de subsidie. Daarnaast wordt het behaalde efficiëntievoordeel ingezet voor noodzakelijk investeringen 
in het netwerk op Sint Eustatius en Bonaire. 
 
De leden van de PVV-fractie interesseerden zich voor de verschillen in elektriciteitskosten in Caribisch 
en Europees Nederland. Zij vroegen de vergelijking opnieuw te bezien. De kosten van de elektriciteit 
worden in Caribisch Nederland in hoge mate bepaald door de kosten van de brandstof (stookolie en 
diesel) waarmee de elektriciteit wordt opgewekt. Oliestook is een van de duurste manieren om 
elektriciteit op te wekken, en die kosten kunnen omlaag door inzet van duurzame energie als zon en 
wind, welke immers lage marginale kosten kent. Bonaire heeft al een forse hoeveelheid (33%) 
windenergie. Op Saba en Sint Eustatius wordt gewerkt aan de eerste parken voor zonne-energie, die 
eind 2015 operationeel moeten zijn. Op beide eilanden wordt daarmee 20% duurzame energie 
geïnstalleerd; in 2016 moet die capaciteit worden verdubbeld. 
In Caribisch Nederland wordt geen regulerende energiebelasting betaald en wordt er geen BTW/ABB 
op elektriciteit geheven, wat een aanzienlijk voordeel oplevert ten opzichte van de consument in 
Europees Nederland.  
Voor het berekenen van de consumentenprijs per kWh in Europees Nederland is uitgegaan van het 
gemiddelde jaarverbruik per huishouden volgens Nibud. Dat is 3340 kWh. Omdat Europees 
Nederlandse huishoudens ook gas gebruiken is de heffingskorting REB voor bijna 50% toegerekend 
aan elektriciteit. De integrale prijs per kWh is volgens deze berekening € 0,26, of, tegen de koers van 
eind 2014 van 1,21, is de prijs $ 0,315 per kWh. 
Op Bonaire was het consumententarief eind 2014 $ 0,369 en per 1-1-2015 $ 0,349 zijn; Bonaire 
ontvangt in 2015 een subsidie van 2 dollarcent per kWh voor verlaging van de netwerkkosten.  
Met bestuurders van Saba en Sint Eustatius is in 2013 overeengekomen dat de Minister van 
Economische Zaken er zorg voor zal dragen dat er geen verliesgevende bedrijven zouden resulteren 
na de ontvlechting van het Gemeenschappelijk Energiebedrijf GEBE per 1 januari 2014 (waardoor de 
impliciete subsidies van Sint Maarten zijn verdwenen) waarbij ook geen aanpassing (verhoging) van 
de tariefstructuren voor elektriciteit voor consumenten nodig zou zijn. Op Saba bedroeg de 
gemiddelde consumentenprijs in 2014 $ 0,342 per kWh. Op Sint Eustatius werd gemiddeld $ 0,346 
per kWh in rekening gebracht. 
Dit zijn dus de tarieven die aan consumenten in rekening worden gebracht. Vanwege de afspraak de 
tarieven niet te laten stijgen lijden de energiebedrijven nu een verlies van ruwweg 15 - 20 dollarcent 
per kWh, op een integrale energieprijs (inclusief netwerkkosten) van ca. 50 - 55 dollarcent.  
De verliezen worden deels afgedekt door een structurele EZ-subsidie op de netwerkkosten, zoals ook 
op Bonaire. Voor Saba bedraagt die $ 0,05 per kWh en voor Sint Eustatius is die $ 0,031 per kWh. Om 
de kosten van de energiebedrijfjes op Saba en Sint Eustatius fors en structureel omlaag te brengen is 
in 2013 overeengekomen een eenmalige subsidie te geven voor het neerzetten van duurzame 
energie.  
Voor Sint Eustatius werd € 5,3 mln. subsidie nodig geacht, voor Saba € 2 mln. En omdat de 
investeringen 2 jaar zouden beslaan, is afgesproken verliescompensatie te betalen voor 2014. Die 
bedragen zijn 1,6 mln. euro voor Sint Eustatius en 1 mln. euro voor Saba. Voor het verplaatsen van 
de elektriciteitscentrale op Saba is bovendien 1,6 mln. euro toegezegd. 
Daarnaast vroegen de leden van de PVV-fractie om een beeld van de totale energierekening te geven 
door ook het gasverbruik erbij te betrekken en deze te vergelijken met de energierekening van circa 
1800 euro volgens de Nationale Energie Verkenning (NEV). Het gemiddelde elektriciteitsverbruik per 
huishouden in Caribisch Nederland is 4.500 kWh per jaar. De gemiddelde stroomprijs is $ 0,35, wat 
een gemiddelde elektriciteitsrekening oplevert van $ 1.575 per jaar. (Flessen)gas wordt alleen voor 
koken gebruikt; gemiddeld per huishouden drie flessen van 100 lbs per jaar ad $ 85 per stuk. Dat 
levert een totale energierekening op van $ 1.830, of € 1.515 (koers 1,21 ultimo 2014).  
Bij deze vergelijking moet bedacht worden dat het Bruto Binnenlands Product in Nederland ongeveer 
€ 40.000 per inwoner bedraagt, tegen ca. € 16.000 in Caribisch Nederland.  
De leden van de PVV-fractie vroegen af te zien van de subsidiëring teneinde met dit geld de lasten te 
verlagen voor alle Nederlandse huishoudens. Er is weloverwogen besloten om de netwerkkosten voor 
elektriciteit door middel van een subsidie te beperken tot een niveau dat in Europees Nederland 
gebruikelijk is. In Europees Nederland bestaat voor wat betreft de transportkosten een systeem dat op 
19 
 

De leden van de PvdA-fractie hielden zich voorts aanbevolen voor inzicht in de prijzen voor 
windmolens en zonnepanelen in Caribisch Nederland en subsidies hiervoor. De prijzen voor 
windmolens en zonnepanelen worden op de wereldmarkt bepaald en zijn voor de eilanden niet 
substantieel verschillend dan elders op de wereld. Wel gelden er op de eilanden strengere eisen 
(orkaanbestendig; zoutbestendig) dan gemiddeld in Europees Nederland, waardoor ze daar iets 
duurder zijn. Aan de andere kant is het rendement op de eilanden veel hoger en dat weegt 
ruimschoots op tegen de wat hogere prijzen.  
Bij de hoge prijzen voor elektriciteit die op de eilanden gelden zijn investeringen in zon en wind snel 
terugverdiend en acht het kabinet een speciale subsidie voor particulieren en bedrijven niet nodig. Op 
Bonaire overweegt WEB een coöperatie voor zonne-energie op te zetten, waar particulieren en 
bedrijven aan kunnen meedoen.  
De leden van de PvdA-fractie vroegen voorts naar de mogelijkheden van kostenbesparing door 
gezamenlijk inkoop van zonnepanelen en windmolens. 
Op Bonaire overweegt WEB een coöperatie voor zonne-energie op te zetten, waar particulieren en 
bedrijven aan kunnen meedoen. Het wetsvoorstel werpt geen belemmeringen op voor gezamenlijke 
inkoop, maar het kabinet ziet geen noodzaak dit te stimuleren. De energiebedrijven kennen elkaar 
goed en zullen deze mogelijkheid vast verkennen als zij daarvan voordeel verwachten.  
Voorts vroegen de leden van de PvdA-fractie naar mogelijkheden om energie op te slaan, en de back-
up-functie van generatoren als er onvoldoende duurzame energie wordt opgewekt. Het is primair aan 
de energiebedrijven om de beste mix te vinden tussen duurzame opwekking, opslag in batterijen en 
dieselgeneratoren. EnergieCentrum Nederland (ECN) staat de bedrijven bij, bij het bepalen van die 
juiste mix.  
De leden van de PvdA-fractie vroegen hoe voorkómen wordt dat te veel energie wordt opgewekt en 
het net overbelast raakt. Dit is primair een operationele taak voor de energiebedrijven. Tot de 
subsidiabele kosten van de zonne-parken op Saba en Sint Eustatius rekent het kabinet ook de kosten 
die nodig zijn voor opslag en voor de installatie van een Power Management System, die nodig zijn om 
het net in balans te houden bij sterk fluctuerend aanbod van duurzame energie. 
De leden van de PvdA-fractie vroegen of de subsidie aan bedrijven op Sint Eustatius en Saba 
samenhangt met het ontbreken van een pagabonsysteem en waarom deze bedrijven subsidie 
ontvangen en bedrijven op Bonaire niet. 
De investeringssubsidies aan Saba en Sint Eustatius staan los van het pagabonsysteem. Zij hangen 
samen met de mate van penetratie van duurzame energie. Op Bonaire is die al 33%; op de andere 
twee eilanden staan dat nog in de kinderschoenen, en daarom zijn de kosten van opwekking daar veel 
hoger.  
De subsidie voor de netwerkkosten staat ook los van het pagabonsysteem. Die subsidie wordt aan alle 
drie de eilanden gegeven. 
 
De leden van de D66-fractie vroegen of de vastlegging van de markt in het voorliggende wetsvoorstel 
belemmerend kan werken voor nieuwe initiatieven bij decentrale energie en andere vormen van 
duurzame energieopwekking. 
Het wetsvoorstel staat eigen opwekking van duurzame energie juist toe, waar dat thans in de 
aansluitvoorwaarden van de energiebedrijven nog formeel is verboden. Wel stelt het wetsvoorstel 
bepaalde grenzen (aan het volume en de terugleververgoeding) om te voorkomen dat het draagvlak 
voor centrale elektriciteitsopwekking wordt uitgehold. Maar dan nog zal eigen opwekking aantrekkelijk 
genoeg blijken.  
De leden van de D66-fractie informeerden naar de hoogte van de terugleververgoeding bij het ingaan 
van deze wet en de frequentie van aanpassing hiervan. De hoogte van de terugleververgoeding is nog 
niet bepaald. In een concept van de ministeriële regeling varieert deze tussen 5 dollarcent voor 
kleingebruikers en 1 dollarcent voor grootgebruikers. Deze regeling is van 26 januari tot 10 maart 
geconsulteerd onder belanghebbenden in Caribisch Nederland. De terugleververgoeding is laag, om te 
voorkomen dat men speciaal voor levering aan het net zonnepanelen gaat aanschaffen. Bij de 
voorgenomen terugleververgoeding is dat niet rendabel. Aan de andere kant wordt gestimuleerd dat 
men stroom die men overdag over heeft aan het net levert. Het energiebedrijf kan daarmee immers 
dure oliestook uitsparen, zolang het niet met de eigen duurzame opwekking door het bedrijf 
21 
 

De ILT krijgt op basis van het wetsvoorstel een coördinerende functie als eerstelijns toezichthouder. 
De ILT onderzoekt met de lokale toezichthouders hoe de coördinatie van adequaat toezicht en 
handhaving wordt ingevuld.  
De ACM heeft een afgebakende taak waarbij toezicht en regulering niet gecoördineerd hoeven worden 
bezijden de coördinatie met de ILT waartoe al werkafspraken in voorbereiding zijn. 
 
De leden van de SP-fractie vroegen om een motivatie van de minimum vereiste percentages aan eigen 
vermogen van de distributeur van 30% en van 20% voor de producent. Het percentage van 30% 
eigen vermogen is overgenomen van de Europees Nederlandse wet- en regelgeving die beheerders 
van elektriciteits- en gastransportnetten betreft. Het percentage van 30% wordt aangehouden omdat 
bij een eigen vermogen van minimaal 30% andere financiers het financiële risico van het verstrekken 
van een lening minder groot vinden. Hierdoor brengen zij doorgaans geen verhoogd rentepercentage 
in rekening. Indirect heeft deze eis tot gevolg dat het bedrijf en daarmee zijn afnemers geen onnodig 
hoge rentelasten betaalt. In veel gevallen zijn producent en distributeur een geïntegreerd bedrijf. Dan 
geldt de eis van 30% eigen vermogen. Door middel van overgangsrecht wordt overigens geborgd dat 
de eis van 20% en 30% eigen vermogen geen problemen opleveren bij inwerkingtreding van het 
wetsvoorstel. 
 
De leden van de D66-fractie vroegen de verantwoordelijkheidsverdeling tussen de rijksoverheid en het 
lokale bestuur uiteen te zetten met aandacht voor het overleg tussen de bestuurslagen.  
Het lokale bestuur is eigenaar van de nutsbedrijven op de eilanden en oefent dus de functie uit van 
aandeelhouder en draagt daarmee verantwoordelijkheid voor een gezonde bedrijfsvoering van de 
bedrijven. De bedrijven hebben ieder een Raad van Commissarissen, voor de benoeming van de leden 
is instemming van de minister vereist. De minister verstrekt de vergunning c.q. aanwijzing aan de 
producent c.q. de distributeur en kan daaraan voorwaarden verbinden. De tarieven voor de 
dienstverlening van de bedrijven worden door de ACM vastgesteld, op voorstel van de bedrijven. Op 
de kwaliteit van de dienstverlening wordt toegezien door de ILT. Over de toekomstige ontwikkelingen 
vond en vindt intensief overleg plaats tussen het lokale bestuur en het kabinet, waarbij het 
waarborgen van de betaalbaarheid een belangrijk uitgangspunt is. Om dit te realiseren hebben de 
bedrijven omvangrijke investeringsprojecten geïdentificeerd (zoals duurzame energie) die de kostprijs 
van energie aanzienlijk zullen doen dalen. Het kabinet heeft toegezegd in de financiering van die 
projecten bij te dragen. 
 
5. Bedrijfseffecten en administratieve lasten 
 
De leden van de PvdA-fractie vroegen in te gaan op de verschillen in lasten tussen thans geldende 
regelgeving en het nu voorliggende voorstel. Bij het opstellen van het wetsvoorstel is steeds rekening 
gehouden met de lokale situatie op de eilanden. Door de vereiste aanvraag van een vergunning of 
aanwijzing door de bedrijven worden deze met beperkte extra kosten geconfronteerd. Het 
wetsvoorstel heeft verder geen effect op de hoogte van de operationele kosten van de bedrijven. Voor 
drinkwater zullen de operationele kosten eerder afnemen omdat de kwaliteitseisen voor drinkwater 
zijn toegesneden op Caribisch Nederland. 
 
6. Consultatie en advisering 
 
De leden van de PvdA-fractie vroegen in hoeverre de bestuurscolleges zich – na de aanpassingen of de 
nadere uitleg naar aanleiding van hun opmerkingen – nu in het voorstel kunnen vinden. Met de 
Bestuurscolleges is inderdaad intensief overlegd. Als eerder aangegeven heeft het bestuurscollege 
thans verschillende rollen die onder politieke druk soms moeilijk te verenigen zijn. Op Bonaire is dat 
misgegaan, en daar wordt het wetsvoorstel verwelkomd. Op Saba en St. Eustatius zijn de 
nutsbedrijven pas op 1 januari 2014 verzelfstandigd en onder de vleugels van de colleges gekomen. 
De last die het dragen van verschillende petten met zich meebrengt, speelt daar dus nog nauwelijks 
en aldaar werd het wetsvoorstel dan ook gezien als een ongewenste inmenging met de bevoegdheden 
van het Eilandbestuur. Het betaalbaar houden van de elektriciteitsvoorziening op deze eilanden na de 
23 
 

II. Artikelsgewijs  
 
Artikel 2.2 
 
Ten aanzien van de delegatiegrondslag in artikel 2.2, vijfde lid, en een eventuele nadere begrenzing 
daaraan merkten de leden van de CDA-fractie op dat het artikellid vrij precies bepaalt over welke 
elementen bij lagere regelgeving nadere regels kunnen worden gesteld. De leden van de CDA-fractie 
merkten op dat nadere specificering bijvoorbeeld in de rede ligt voor de vraag wanneer de 
bevoegdheid tot vergunningverlening zou worden aangewend. In artikel 2.2, eerste lid, staan de 
criteria waaraan getoetst wordt en bij de algemene maatregel van bestuur kan nadere invulling 
worden gegeven aan die criteria. Dat is een afgebakende grondslag; andere elementen kunnen niet 
worden toegevoegd.  
 
Artikel 2.3 
 
De leden van de VVD-fractie vroegen naar de verantwoordelijkheid voor elektriciteitsproducten om te 
zorgen voor een betrouwbare productie en betrouwbare levering. Het is evident dat de kerntaak is van 
een elektriciteitsproducent om zorg te dragen voor een betrouwbare productie en levering aan de 
distributeur. Tot daar reikt dus ook de taak die hij op grond van het wetsvoorstel heeft en waarop 
door de ACM toezicht wordt gehouden. Indien hij deze taak niet kan uitvoeren door omstandigheden 
buiten zijn macht om, dan wordt daar rekening mee gehouden. Daarmee is niet gezegd dat de 
integrale verantwoordelijkheid voor het energiebeleid naar de producent verschuift, zoals deze leden 
suggereren. Dat ligt bij de Minister van Economische Zaken en het openbaar lichaam als 
aandeelhouder. Evenmin ligt hierdoor de verantwoordelijkheid voor de stroomvoorziening bij alleen de 
producent. Die verantwoordelijkheid is in het wetsvoorstel verdeeld over producent, distributeur, 
toezichthouders, het openbaar lichaam en de minister, elk van de actoren draagt vanuit zijn 
competentie bij aan een stabiele en betaalbare voorziening. 
 
Artikel 2.5 
 
De leden van de VVD-fractie vroegen of er met de voorgestelde vorm van tariefregulering waaronder 
een prijsplafond voor de zwaarst denkbare vorm van tariefregulering is gekozen en welke andere 
vormen van (prijs)regulering zijn overwogen. De beoogde tariefregulering is een zogenaamde ex ante 
regulering, dat wil zeggen dat vóór de aanvang van de periode waarvoor de productieprijs zal gelden 
het tarief wordt bepaald op basis van de kosten van de vorige periode. Alleen indien de 
brandstofprijzen gedurende de reguleringsperiode (substantieel) wijzigen kan de productieprijs 
tussentijds worden aangepast.  
Er had ook gekozen kunnen worden voor ex post regulering van de prijs (na afloop van de periode op 
basis van werkelijk gemaakte kosten) of in het geheel geen prijsbepaling door de ACM maar alleen 
ingrijpen bij onredelijke prijzen. Van deze mogelijkheden is afgezien om afnemers zekerheid over te 
hanteren prijzen te kunnen bieden, en om langslepende procedures over de vaststelling over wat een 
redelijke prijs zou moeten zijn te voorkomen.  
De leden van de VVD-fractie vroegen voorts naar het bestaan van andere markten in Nederland die 
geen wettelijk monopolie kennen en toch een dergelijke vorm van tariefregulering hebben. De ACM 
houdt in Europees Nederland toezicht op de tarieven van leveranciers van elektriciteit en gas door 
vooraf tarieven voor kleinverbruikers te toetsen (‘vangnetregulering’). Dit is een vrije markt, waar wel 
gekozen is om tarieven te toetsen om consumenten te beschermen tegen onredelijke tarieven en 
voorwaarden. 
Ook reguleert de ACM in Nederland de tarieven van telecomnetwerken. De aanbieders op de 
telecommarkt hebben geen wettelijk monopolie. De regulering kan alleen worden opgelegd als de ACM 
vaststelt dat een marktpartij beschikt over aanmerkelijke marktmacht. Zo zijn de tarieven van alle 
aanbieders van gespreksafgifte gereguleerd, omdat alle aanbieders daar een machtspositie hebben. 
Ook zijn de tarieven voor toegang tot KPN’s koper- en glasvezelnetwerk gereguleerd, omdat KPN een 
machtspositie heeft op de markt voor de toegang tot de huisaansluiting (“ontbundelde toegang”. De 
25 
 

Artikel 3.9 
 
De leden van de SP-fractie vroegen hoe het oplopen van betalingsachterstanden wordt voorkomen. 
Het huidige systeem van het voorkomen van betalingsachterstanden is gebaseerd op snelle afsluiting 
na het ontstaan van een achterstand. Dit is voor het voorkomen van betalingsachterstanden effectief 
maar snelle afsluiting is slecht voor de leveringszekerheid en voor drinkwater onwenselijk vanuit het 
oogpunt van volksgezondheid. Bij ministeriële regeling zal daarom in het afsluitbeleid een evenwicht 
worden gezocht tussen enerzijds de leveringszekerheid, dus geen snelle afsluiting, en anderzijds 
betaalbaarheid en efficiëntie van de voorziening en het voorkomen van oplopende schulden. Bij 
ministeriële regeling zal worden voorgesteld om ter voorkoming van schulden te bepalen dat de 
distributeur informatie dient te verstrekken over water- of energiebesparing, water- of energie-
efficiëntie, schuldhulpverlening of de mogelijkheid vooraf te betalen. De kosten van heraansluiting 
zullen kosten georiënteerd moeten zijn en mogen daarom geen impliciete boete bevatten.  
 
Artikel 3.10 
 
De leden van de SP-fractie vroegen om een indicatie van de hoogte van de compensatie bij storingen 
in de levering van water of elektriciteit die bij ministeriële regeling vastgelegd zal worden. De leden 
van de ChristenUnie-fractie vroegen hoe artikel 3.10 in de praktijk zal worden toegepast. 
Stroomonderbrekingen komen regelmatig voor in Caribisch Nederland. Een concept voor de 
ministeriële regeling is geconsulteerd onder belanghebbenden in Caribisch Nederland. De Europees 
Nederlandse systematiek en de hoogte van compensatie zijn ter consultatie onder de aandacht 
gebracht van de stakeholders. Er is gebleken dat er geen draagvlak is voor het instellen van een 
compensatie bij een storing. Zelfs onder consumentenorganisaties en andere afnemers heerst het 
beeld dat zij uiteindelijk via de tarieven voor deze compensaties dienen te betalen en de 
energiebedrijven hun aandacht beter kunnen richten op het snel verhelpen van de storing dan het 
registreren en becijferen welke afnemer welke compensatie dient te ontvangen. Ik zie dan ook 
vooralsnog af van het vaststellen van een regeling als hier bedoeld. De distributeur van drinkwater 
hoefde in het concept van de regeling overigens geen compensatie voor verstoringen aan afnemers uit 
te keren want in geval van een drinkwaterverstoring langer dan 12 uur is de distributeur verplicht de 
afnemers per tankauto drinkwater te leveren. 
 
Artikel 3.16  
 
De leden van de VVD-fractie lazen dat voor bepaalde categorieën afnemers een lager vast 
gebruikstarief kan worden vastgesteld. De leden van de VVD-fractie vroegen om welke categorieën 
het hier gaat en wat dit voor het bedrijfsleven betekent. Het wetsvoorstel beoogt een aantal 
verbeteringen in de voorzieningen waardoor de betaalbaarheid voor allen verbeterd wordt. Het 
voorstel wijzigt de tariefstructuur door naast het gebruiksafhankelijke tarief een capaciteitstarief voor 
de netbeheercomponent in te stellen. In dit capaciteitstarief komt de structurele subsidie voor 
netbeheer in het wetsvoorstel tot uitdrukking, waardoor het capaciteitstarief beperkt wordt tot 
gemiddeld het Europees Nederlandse niveau. Door deze veranderingen zijn effecten voor bepaalde 
inkomenscategorieën niet exact voorspelbaar. Het is in theorie dus mogelijk dat sociaal-economisch 
zwakkere groepen niet voldoende of minder dan andere groepen profiteren van het wetsvoorstel. Deze 
categorieën worden beoogd met dit instrument in het wetsvoorstel. Indien dit instrument wordt 
ingezet betekent dit een verschuiving van kosten naar afnemers met grotere aansluitingen, onder wie 
rijkere particulieren en bedrijfsaansluitingen. Dit is niet om extra voordeel te geven aan de zwakkeren, 
maar om te voorkomen dat alleen zij niet zouden profiteren van de voordelen van het wetsvoorstel. 
Voor de nutsbedrijven maakt deze verschuiving niet uit, omdat de totale kosten die de ACM hen 
toestaat in rekening te brengen gelijk blijft. 
 
 
 
 
27 
 

gegeven door naast het aandeelhouderschap bij het openbaar lichaam de raad van commissarissen te 
versterken, economisch toezicht bij de ACM en technische toezicht bij de ILT te beleggen en de 
verantwoordelijkheid voor de elektriciteitsvoorziening bij de Minister van Economische Zaken. 
De leden van de PvdA-fractie vroegen of het NSOB-advies om op de Bovenwinden één Raad van 
Commissarissen te hebben met een lid uit Saba, een lid uit Sint-Eustatius en een lid uit Nederland is 
opgevolgd. Op de bovenwinden is niet één gemeenschappelijk bedrijf voor Saba en Sint Eustatius 
gevormd, maar heeft elk van beide eilanden zijn eigen bedrijf. Daarom zijn er ook twee Raden van 
Commissarissen, die elk een lid kennen afkomstig uit de energiesector in Nederland.  
De leden van de PvdA-fractie vroegen een reactie op de brief van Bonaire Hospitality Group (BHG), in 
het bijzonder op de problematiek met de verschillende voltages, en de geschiktheid van de geleverde 
stroom voor apparaten uit de VS en Europa.De elektriciteitsvoorziening van een klein eiland kent 
specifieke eigenschappen die niet voor komen op grotere netten waaronder spanningsfluctuatie. De 
twee meest voorkomende oorzaken voor spanningsfluctuaties zijn kortsluitingen en de toe- en 
afnemende belasting gedurende de dag. Er is een beperkt aantal generatoren dat de spanning 
gedurende kortsluitingen overeind moet houden. De meeste apparatuur is tegen deze fluctuaties 
bestand, omdat ze zeer kort duren, korter dan 0,4 seconde. Spanningsfluctuaties door toe- en 
afnemende belasting is minder schadelijk. Het grootste probleem vormt een breuk van leidingen in het 
laagspanningsnet die tot piekspanning leidt waarna de spanning te hoog of soms te laag is. Dit kan 
schade veroorzaken aan apparatuur. Het laagspanningsnet op Bonaire is kwetsbaar omdat het 
grotendeels bovengronds is. Hierdoor bestaat de noodzaak technische voorzieningen te treffen en 
wordt desondanks de levensduur van elektrische apparaten op Bonaire beperkt. Aan de kant van de 
distributeur kunnen meer netten ondergronds gelegd worden. Aan de kant van de verbruiker kan deze 
bij aanschaf van een toestel een keuze maken voor een toestel dat ontworpen is voor de juiste 
spanning en frequentie.  
Een aantal zorgpunten in de brief van de BHG worden geadresseerd in de ministeriële regeling die op 
basis van het wetsvoorstel wordt voorgesteld. Voor wat betreft de angst voor willekeur bij het 
vaststellen van de terugleververgoeding geldt dat deze expliciet in de regeling wordt vastgelegd. Hier 
is voor gekozen juist om de willekeur tegen te gaan. Voor wat betreft de behoefte aan duidelijke 
regels over het afsluitbeleid en de compensatie bij een langere onderbreking van de 
elektriciteitslevering geldt ook dat deze in de regeling worden vastgelegd.  
Voorts werd in de brief gevraagd in het wetsvoorstel op te nemen dat transport over eigen terrein niet 
vergunningplichtig is. Het merendeel van het wetsvoorstel ziet op productie, levering en transport ten 
behoeve van andere partijen, de afnemers. Bij eigen gebruik en transport over eigen terrein is hier 
geen sprake van. Er is dan ook geen vergunningplicht in die gevallen. Deze betreffen bijvoorbeeld 
hotels met eigen elektriciteitsopwekking en -voorziening voor de gasten.  
De brief ging in op de tariefberekening en wees er op dat olieprijsdalingen even snel als 
olieprijsstijgingen in de tarieven verwerkt zouden moeten worden, en dat daadwerkelijke 
kostenoriëntatie tot te hoge tarieven zal leiden. De bepalingen in het wetsvoorstel over de vaststelling 
van de tarieven bevatten toezicht door de ACM  dat door de energiebedrijven slechts efficiënte kosten 
in de tarieven in rekening gebracht mogen worden. De resulterende eindgebruikerstarieven in 
Caribisch Nederland lijken dicht bij de eindgebruikerstarieven in Europees Nederland uit te zullen 
komen, mede doordat in Europees Nederland Regulerende Energiebelasting wordt geheven. Ook de 
suggestie in de brief om de prijzen in Europees en Caribisch Nederland gelijk te trekken, dient in dit 
licht beoordeeld te worden, nog los van de juridische en praktische problemen. 
Andere aspecten van de energievoorziening die in de brief behandeld worden zijn in deze nota ter 
sprake gekomen als reactie op specifieke vragen naar deze aspecten, zoals de netverliezen het 
aandeel dat de voorzieningen vormen van het budget van modale inkomens,  
Ook vroegen de leden van de PvdA-fractie naar aanleiding van de brief van BHG waarom niet is 
gekozen noodproducenten nu al aan te wijzen. 
Er zijn nog geen noodproducenten aangewezen, omdat daar thans een wettelijke basis voor ontbreekt. 
Overigens is wel al met de potentiële noodproducenten overlegd en de toekomstige aanwijzing zal bij 
hen waarschijnlijk niet op bezwaar stuiten. Het is voornemen is om zo spoedig mogelijk na 
inwerkingtreding van de wet noodproducenten aan te wijzen. Hier is door de openbare lichamen ook 
om verzocht. 
29 
 

