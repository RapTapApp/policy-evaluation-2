Aan de Voorzitter van de
Bureau Secretaris-Generaal
Bezuidenhoutseweg 67
Tweede Kamer der Staten-Generaal
2594 AC Den Haag
Binnenhof 4
Postbus 20061
Den Haag
Nederland
www.minbuza.nl
Contactpersoon
T 0703485305
F
marjolein.geusebroek@minbuza.
nl
Onze Referentie
BSG-239/2011
Datum 7 november 2011
Betreft Antwoorden vragen over begroting Buitenlandse Zaken voor het jaar 2012
Uw Referentie
33000-V/2011D50272
Bijlage(n)
1
Hierbij bieden wij u de antwoorden aan op de schriftelijke vragen gesteld door de
vaste commissie voor Buitenlandse Zaken over de begrotingsstaten van het
Ministerie van Buitenlandse Zaken (V) voor het jaar 2012. Deze vragen werden
ingezonden op 14 oktober 2011 met kenmerk 33000-V/2011D50272.
De Minister van Buitenlandse Zaken, De Staatssecretaris van Buitenlandse
Zaken,
Dr. U. Rosenthal Dr. B. Knapen

Nr 2
Vraag
Kan een overzicht/schatting verschaft worden van de uitgaven door decentrale overheden die
voldoen aan de ODA criteria? Zo nee, kunt u hier een schatting van geven?
Antwoord
Een volledig overzicht/schatting van de uitgaven door decentrale overheden die voldoen aan de
ODA criteria kan niet verschaft worden. Door de rijksoverheid noch de landelijke- of
koepelorganisaties wordt op systematische wijze informatie bijgehouden over uitgaven voor
ontwikkelingssamenwerking door gemeenten, provincies en waterschappen.
De Vereniging van Nederlandse Gemeenten heeft in 2009 wel een enquête gehouden onder de
gemeenten over gemeentelijk internationaal beleid. In de publicatie «Mondiaal op eigen schaal.
Gemeentelijk internationaal beleid anno 2009» van de VNG worden de resultaten van deze
enquête, die een response kende van 51%, uitgewerkt. U kunt hierin gegevens over gemeentelijke
uitgaven op het gebied van internationale samenwerking vinden. De bedragen voor
ontwikkelingssamenwerking zijn daarbij inbegrepen, maar niet nader uitgesplitst of gespecificeerd,
noch getoetst aan ODA criteria.
Van de 227 gemeenten die hebben meegedaan aan de enquête, ontplooiden er 175 één of meer
activiteiten op het gebied van gemeentelijk internationaal beleid. Hiervan gaven er 31 aan
samenwerkingsverbanden te hebben met gemeenten in het ‘Zuiden’.
De 19 gemeenten met meer dan 100.000 inwoners die aan de enquête meededen gaven gemiddeld
€ 228.000 uit aan internationaal beleid. Voor kleinere gemeenten lagen de gemiddelde uitgaven
voor internationaal beleid tussen de € 5.000 en € 40.000.

Nr 4
Vraag
Waarom wordt de subsidie voor het Daey Ouwens Fonds (6.1) na 2014 stopgezet?
Antwoord
De subsidie voor het Daey Ouwens Fonds loopt tot en met maart 2014. De subsidie wordt niet
stopgezet maar zal ook niet worden verlengd, omdat conform de Focusbrief het programma voor
hernieuwbare energie in ontwikkelingslanden waaronder deze subsidie wordt verleend, tijdens deze
kabinetsperiode wordt afgerond.

Nr 6
Vraag
Hoe staat het met de pilot suikerpalm en op welke manier wordt de Kamer geïnformeerd over de
resultaten en de toepassing daarvan?
Antwoord
De basis voor een mogelijke commerciële productie- en verwerkingsmethode van suikerpalm tot
ethanol ligt in Indonesië, waar suikerpalm onderdeel uitmaakt van de lokale economie. Er wordt
geëxperimenteerd met de opschaling van diverse productiesystemen waarbij suikerpalm en
bosbouw geïntegreerd worden in kleinschalige plantages in combinatie met lokale verwerking. Dit
staat echter nog in de kinderschoenen en dient in de praktijk getest te worden. Hieraan draagt het
Ministerie van Buitenlandse Zaken bij via het Fonds Duurzame Biomassa Mondiaal. Vanuit dit fonds
wordt een pilotproject gefinancierd waarin Nederlandse en Indonesische partners samenwerken.
Het project heeft als doel het testen van suikerpalmproductie en -verwerking via de bouw van twee
“village hubs”, lokale fabriekjes waar het vers getapte sap ingedikt wordt. Bovendien wordt
gewerkt aan een certficeringssysteem voor duurzaam geproduceerde suikerpalm.
Afgelopen jaren is gebleken dat een aantal investeerders geïnteresseerd is in de duurzame
productie en verwerking van suikerpalm. Zij hebben aangegeven bereid te zijn grootschalig te
willen investeren, maar willen logischerwijze eerst de garantie hebben dat het concept werkt.
Daarna is er mogelijk perspectief op commerciële productie van suikerpalm.
In Colombia is een verkenning uitgevoerd om suikerpalmproductie te starten, dat bleek echter
vooralsnog niet haalbaar. Over de voortgang van activiteiten in het Fonds Duurzame Biomassa
Mondiaal wordt de Tweede Kamer t.z.t. geïnformeerd.

Nr 8
Vraag
Wat beschouwt u als de 10 grootste successen van uw vernieuwde OS beleid van het afgelopen
jaar? En als de 10 grootste mislukkingen?
Antwoord
Het is te vroeg om nu al te kunnen rapporteren over successen en mislukkingen van het vernieuwd
OS beleid. Wel kan verslag worden gedaan over wat het afgelopen jaar snel en minder snel is
gegaan.
Kernelementen van het nieuwe beleid, zoals vastgelegd in de basisbrief, de focusbrief en de brief
over het multilateraal OS beleid, zijn meer aandacht voor zelfredzaamheid, concentratie van de
hulp op minder landen, verschuiving van middelen van sociale naar productieve sectoren, focus op
een viertal thema’s en afbouw van niet-prioritaire thema’s, grotere inzet van Nederlandse kennis
en kunde en concentratie van middelen op die multilaterale organisaties die relevant zijn binnen
het Nederlandse OS-beleid en die effectief opereren. Het vernieuwd OS beleid is het afgelopen jaar
grotendeels vormgegeven en de uitvoering ervan is begonnen. Het aantal partnerlanden is tot 15
teruggebracht. De meerjarige plannen voor de partnerlanden waarmee Nederland doorgaat en de
exit-strategieën voor de landen waarmee de OS eindigt, worden binnenkort afgerond. De
thematische omslag naar vier speerpunten is in volle gang. Daarin krijgt de productieve sector
meer aandacht en wordt de private sector intensiever betrokken. Waar het gaat om publiek-private
samenwerking in de OS is Nederland internationaal één van de koplopers. Bedrijven,
maatschappelijke organisaties, Nederlandse kennisinstellingen en de overheid werken steeds
intensiever samen. De bezuinigingen op het ontwikkelingsbudget liggen op schema.
Uiteraard gaan niet alle vernieuwingen even snel als gewenst. Zo blijkt de door Nederland
gewenste herziening van de ODA-definitie een taai proces. Veel landen willen de discussie over de
ODA-definitie pas aangaan in de onderhandelingen over de ontwikkelingsagenda voor de periode
na 2015. Ook het hervormen van de internationale donorarchitectuur, dat op de agenda staat van
het High Level Forum, eind november, in Busan, zal veel tijd gaan kosten, mede omdat er veel
nieuwe spelers zijn. De overdracht van activiteiten aan andere donoren in landen waarmee
Nederland de samenwerking beëindigt, blijkt niet altijd eenvoudig. Het kost tijd om de juiste
partners te vinden. Bezuinigen, ten slotte, doet pijn, ook bij organisaties in Nederland, en leidt
begrijpelijkerwijze tot discussies waarvoor afdoende tijd genomen moet worden. Dat niet alle
veranderingen even snel gaan, wil overigens niet zeggen dat ik deze als mislukkingen kwalificeer.
Het kost bij sommige processen simpelweg meer tijd om resultaten te laten zien.

Nr 10/47/329
Vraag 10
Zijn de thematische bestedingen de totaalbedragen voor alle drie de kanalen (bilateraal,
multilateraal en maatschappelijk) per thema? Zo ja, hoeveel van het budget gaat naar de
verschillende kanalen? Welke multilaterale instellingen krijgen hoeveel? Kunt u dit splitsen voor alle
vier de prioritaire thema’s en private sector ontwikkeling?
Vraag 47
‘Kunt u een overzicht geven van de bijdragen aan multilaterale instellingen per beleidsartikel voor
2012 en voor de periode 2013-2015? (De MvT noemt wel enkele bedragen (pag. 38-43, 54-56, 64-
65, etc.) maar geeft geen totaal overzicht).’
Vraag 329
Kan de regering inzichtelijk maken hoeveel er per beleidsartikel bezuinigd dan wel geïnvesteerd
wordt op de verschillende kanalen, te weten het bilaterale, multilaterale, MFS en het
bedrijfslevenkanaal?
Met welke adviezen van het SER-advies “Ontwikkeling door duurzaam ondernemen” is de regering
het niet eens? Zo ja, waarom niet?
Antwoord
De thematische bestedingen zijn de totaalbedragen voor alle drie de kanalen per thema.
Voor een overzicht van de uitgaven aan de prioritaire thema’s en private sector ontwikkeling voor
de verschillende kanalen, zie de tabel I.
Voor de uitgaven aan multilaterale instellingen, zie tabel II. Hier treft u een overzicht aan van de
begrote ODA-bedragen 2012 t/m 2015 via het multilaterale kanaal groter dan € 1 miljoen,
verdeeld naar begrotingsartikel en naar uitvoerende organisatie.
De Kabinetsreactie op het SER-advies “Ontwikkeling door duurzaam ondernemen” wordt uw Kamer
in de eerste week van november aangeboden. Daarin wordt ingegaan op de vraag wat de regering
doet met de adviezen en met welke adviezen de regering het niet eens is, inclusief de argumenten.

Nr 12
Vraag
Kunt u een reactie geven op het artikel “ 4,8 miljoen voor ondeugdelijk corruptie- onderzoek”?
Kunt u aangeven wat u bedoelt met het feit dat de subsidie niet geoormerkt is? In hoeverre is de
subsidie juridisch al verplicht?
Antwoord
Het ministerie heeft begin 2011 een vierjarige instellingssubsidie verleend aan Transparency
International (TI). Deze is ongeoormerkt, dus TI mag binnen hun strategisch kader de middelen
naar beste inzicht van TI besteden, met verantwoording achteraf. Het ministerie heeft hiervoor
gekozen zodat deze organisatie zich kan richten op lobby en advocacy, en een ongeoormerkte
subsidie biedt ruimte om in te spelen op de actualiteit en lokale TI expertise in thans 106 landen te
vergroten. Hierdoor kan TI in de landen steeds vaker de aandacht vestigen op misstanden. TI
publiceert verschillende rangordes, zoals de Corruptie Perceptie Index (CPI), welke aan kritiek
(methodiek) onderhevig is. Daarom heeft TI ook andere rangordes ontwikkeld, zoals de Bribe
Payers Index en de Global Corruption Barometer. Ook heeft TI in overleg met deskundigen de
methodiek van de CPI gewijzigd. Deze wordt toegepast in de komende CPI.

Nr 14
Vraag
Wanneer kan de Kamer de notitie over bureaucratie in de Europese OS verwachten?
Antwoord
In antwoord op eerder vragen werd op 29 oktober 2010 gesteld (32500V nr 8) dat het kabinet
zich nog zal beraden hoe de toezegging inzake een notitie over bureaucratisering en OS vorm zal
kunnen krijgen (AO 3 juli 2008 met de staatssecretaris voor Europese Zaken; AO 10 september
2008 met de minister voor Ontwikkelingssamenwerking). Overigens betrof de toezegging van de
minister voor Ontwikkelingssamenwerking niet specifiek de bureaucratie in Europese
ontwikkelingssamenwerking, maar bureaucratie binnen ontwikkelingssamenwerking in het
algemeen.
Na rijp beraad heeft het kabinet besloten deze toezegging uit 2008 geen gestand te doen. Het
schrijven van een notitie over bureaucratie is in zichzelf een bureaucratische aangelegenheid. Het
kabinet geeft er de voorkeur aan om zich in te zetten voor effectieve en efficiënte bilaterale en
multilaterale OS.

Nr 16
Vraag
Kunt u aangeven via welke kanalen en organisaties er in 2012 nog geld wordt uitgegeven aan
draagvlakactiviteiten en welk bedrag hiermee is gemoeid? Is dit allemaal ODA?
Antwoord
Operationele doelstelling 8.3 heeft betrekking op draagvlak voor het buitenlandbeleid in brede zin.
Voor zover het ontwikkelingssamenwerking betreft wordt via de Nederlandse Commissie voor
Duurzame Ontwikkeling (NCDO) en de Subsidiefaciliteit Burgerschap Ontwikkelingssamenwerking
(SBOS) in 2012 in totaal € 18mln. ter beschikking gesteld. Deze € 18mln. is ODA.
De NCDO ontwikkelt kennis en deelt kennis en informatie over internationale samenwerking met
het brede Nederlandse publiek, met maatschappelijke organisaties en met particulieren die nieuwe
initiatieven ontwikkelen. De uitgaven voor 2012 zijn begroot op € 11 mln.
Daarnaast wordt via SBOS subsidie toegekend aan organisaties die mondiaal burgerschap
stimuleren. Deze organisaties zijn gericht op het actief betrekken van burgers bij mondiale thema’s
van duurzame ontwikkeling en internationale samenwerking. De SBOS uitgaven zijn voor 2012
begroot op € 5mln. Zie ook de vragen over SBOS, vraag 1, 216, 481 en 482.

ORIO (Ontwikkelingsrelevante Infrastructuurontwikkeling)
Partners voor Water
CBI (Centrum voor Bevordering van de Import uit ontwikkelingslanden)
PUM Netherlands Senior Experts
AECF (Africa Enterprise Challenge Fund)
Young Expert Programme
2. Instrumentarium EL&I direct van toepassing op het bedrijfsleven
Marktinformatie
Advies op maat
Economische missies
Marktscan
TIO (Team Internationale Organisaties)
Financieringsscan
Borgstelling MKB Kredieten
Co-investeringfonds
FOM (Faciliteit Opkomende Markten)
Groeifaciliteit
EKV (Exportkredietverzekering)
Meldpunt Handelsbelemmeringen
3. Programma’s gericht op de bevordering van een goed ondernemersklimaat
IDH (Initiatief Duurzame Handel)
CBSC (Commodity Business Suport Centre)
ICF (Investment Climate Facility for Africa)
ICTSD (International Centre for Trade and Sustainable Development)
Agri-Profocus
POP (Programma Ondersteuning Productenorganisaties)
AIM (Amsterdam Initiative against Malnutrition)
FIRST (Financial Sector Reform and Strengthening Initiative)
ARMT (Agricultural Risk Management Team)
Regeling Sociaal Ethische Projecten
HIF (Health Insurance Fund)
DECP (Dutch Employers’ Cooperation Programme)
CNV Internationaal
FNV Mondiaal
PRC (Partnership Resource Centre)
BiD Network
BoP Innovation Center
DCED (Donor Committee on Enterprise Development)
World Customs Organisation for Capacity
Building for West and Central Africa
TMEA (TradeMark East Africa)
PIDG (Private Infrastructure Development Group)
IDF (Infrastructure Development Fund)
TCX (The Currency Exchange Fund)
4. Bedrijfsleveninstrumenten die op dit moment in ontwikkeling zijn
PPP-faciliteit Voedselzekerheid en Water
2g@there OS
Transitiefaciliteit
IFFO (Fonds voor Innovatieve Financiering)
IVMO vouchers
GAFSP (Global Agriculture and Food Security Program)
FOM-OS (Fonds Opkomende Markten – ontwikkelingssamenwerking)
Voor de onder categorie 1, 3 en 4 genoemde programma’s is voor 2012 een bedrag van iets
minder dan EUR 400 mln begroot. Dit betreft ODA-financiering. De non-ODA bijdrage aan TCX (The
Currency Exchange Fund) van EUR 4,5 mln. is onderdeel van categorie 3 en richt zich op
innovatieve financiering. De begroting 2012 voor de uit non-ODA-middelen te financieren
programma’s van MinELI (categorie 2) bedraagt EUR 73 mln.
Met de ODA-gefinancierde instrumenten wordt bijgedragen aan private sectorontwikkeling in
ontwikkelingslanden, en daarmee aan armoedevermindering (zie ook de antwoorden op vragen 56,
57 en 191). Daarbij gaat bijzondere aandacht uit naar kleine ondernemers en boeren. De mate
waarin zij profiteren weegt mee in de beoordeling van projecten en toekenning van subsidies,
evenals de mate waarin economische effecten als werkgelegenheid en inkomensverhoging worden

Nr 18
Vraag
Kunt u aangeven hoeveel ppps er momenteel voor de 4 speerpunten bestaan?
Bestaan er daarbuiten, dus voor de niet prioritaire thema's ook nog ppps?
Hoeveel geld is hiermee gemoeid? Vormen de schokland akkoorden hier
onderdeel van?
Antwoord
Momenteel zijn er vanuit het centrale programma 33 ppp’s voor de prioriteiten voedselzekerheid,
water, SRGR-incl. hiv/aids en fragiele staten. Daarnaast bestaan voor private sector ontwikkeling 5
ppp’s, voor energie 3 ppp’s, en 4 ppp’s voor algemene gezondheid. Een aantal PPP’s in beheer bij
ambassades zijn hierin niet meegenomen.
In 2010 waren de uitgaven voor centrale PPP’s (uitgezonderd multi donor PPP’s) € 35 mln.
De Schokland akkoorden maken hier deel van uit.

Nr 22
Vraag
Kunt u een overzicht geven van alle Schokland-akkoorden die momenteel nog lopen? Wat hebben
de Schokland-akkoorden tot nu toe opgeleverd voor de allerarmsten in de MOL landen?
Antwoord
Voor het overzicht zie hieronder. Opgemerkt is dat de term Millennium akkoord en Schokland
akkoord als synoniem worden gebruikt. Een aantal Millennium akkoorden heeft subsidie verkregen
uit het Schokland fonds.
In 2010 is een externe midterm review uitgevoerd van de Schokland akkoorden (steekproef 54
akkoorden). Aangemerkt moet worden dat veel activiteiten nog niet lang genoeg lopen om
resultaten duidelijk zichtbaar te maken.
De review heeft 61% van de akkoorden als redelijk tot zeer innovatief beoordeeld. De grote
meerderheid van de akkoorden (89%), laat zien tenminste ‘enige resultaten met goede verwachtingen’
te hebben.
Een kleine groep (9%) laat al een duidelijke impact zien op de MDGs, de helft van de akkoorden
(50%) heeft wel goede potentie om tot een impact te leiden.
Overall wordt 77 % van de akkoorden als gemiddeld succesvol tot zeer succesvol beoordeeld.
Naam Millenniumakkoord Penvoerder
1) Schoklandfonds
Internet voor water en sanitatie Akvo
Learn4Work: Betere toegang beroepsonderwijs Edukans
Toegang tot Internet en ICT Macha Works
InReturn's East Africa Fund Rebel Group (In Return East
Africa Fund-I)
Fragile states and Education Save the Children NL
Pilots Commodity Business Support Centres Solidaridad
Best of Both Worlds Stichting Lion Heart
Foundation
Stichting 2015 Stichting 2015
Oikocredit Oikocredit
Programma Ananthagiri Friends Indeed
IDH - The Borneo Initiative (TBI) IDH
Partnering to improve availability premix for food GAIN
fortification
Fair Climate Fund (FCF) ICCO/Fair & Sustainable
Participations B.V.
Wij een huis, zij een huis Wereldfoundation
Food Early Solutions for Africa (FESA) - Micro EARS
Insurance
"Smarter Futures"- Improving the Quality of Wheat IFSBH
and Maize flour in Africa
Toevoer grondstoffen aan lokale brouwerijen Heineken
SMS combats HIV/Aids Humana



Vraag 25
Welk percentage van het budget voor fragiliteit en vredesopbouw wordt uitgegeven aan profiel II
landen? Hoe hoog is dit percentage in alle partnerlanden?
Vraag 26
Welk percentage van het budget voor water wordt uitgegeven in de profiel 1 landen? En hoe hoog
is dit percentage in alle partnerlanden?
Vraag 27
Welk percentage van het budget voor voedselzekerheid wordt uitgegeven in de profiel I en II
landen? En hoe hoog is dit percentage in alle partnerlanden?
Antwoord
Deze percentages zijn nog niet bekend. Eind september hebben de ambassades voorstellen
ingediend voor hun budgetten in de periode 2012-2015. Deze voorstellen worden momenteel
beoordeeld; besluitvorming hierover vindt plaats in december 2011. Bij Voorjaarsnota 2012 zal de
Kamer worden geïnformeerd over de definitief toegekende budgetten.

Nr 29
Vraag
Kunt u aangeven hoeveel budget er in de oorspronkelijke ontwerpbegroting voorzien was voor het
artikel waaruit SRGR, HIV/aids en gezondheid worden gefinancierd, dat wil zeggen voordat u
geconfronteerd werd met een extra korting op de begroting in verband met de BNP-koppeling?
Antwoord
EUR 371 mln

Nr 31
Vraag
Klopt het dat er specifieke activiteiten staan gepland rond voorlichting en dienstverlening voor
jongeren op het gebied van SRGR in 12 partnerlanden? Zijn dit alle partnerlanden waar SRGR
activiteiten staan gepland?
Antwoord
De plannen voor toewijzing van gedelegeerde fondsen voor 2012 en volgende jaren zijn ingediend
maar nog niet beoordeeld. Pas als de beoordeling is afgerond kan ik u inzicht geven in het
definitieve aantal partnerlanden waarin dergelijke activiteiten zullen worden uitgevoerd.
Momenteel worden in 12 partnerlanden specifieke activiteiten op het terrein van voorlichting en
dienstverlening voor jongeren op het gebied van SRGR uitgevoerd. Vanuit centrale middelen wordt
eveneens in partnerlanden gewerkt op dit terrein, en wel door de Unite for Body Rights alliantie, de
International Planned Parenthood Federation, Ipas, Population Services International en de alliantie
onder leiding van het Aids Fonds.

Nr 33
Vraag
Klopt het dat de algemene gezondheidszorg die Nederland financiert vooral ondersteunend gaat
zijn voor de prioriteit SRGR, met als doel dat het gezondheidssysteem maximaal resultaten op dit
gebied kan behalen? Zijn de prioriteiten/focus binnen deze algemene gezondheidszorgfinanciering
verschoven om deze ambitie waar te maken. Kunt U dit inzichtelijk maken?
Antwoord
Ja. De ondersteuning van de algemene gezondheidszorg in een aantal partnerlanden versterkt de
capaciteit voor het verlenen van specifieke op seksuele gezondheid gerichte zorg, zoals de
begeleiding van zwangerschappen en geboortes en family planning. Ook preventie en behandeling
van geslachtsziektes vindt vaak plaats in algemene ziekenhuizen en klinieken. De Nederlandse
bijdrage zal in toenemende mate gericht worden op verbetering van zowel de kwantiteit als de
kwaliteit van deze specialistische zorg.
Aangezien de meerjarige strategische plannen van de ambassades op dit moment nog worden
beoordeeld is de verschuiving in financiële zin nog niet goed inzichtelijk te maken. Beleidsmatig
wordt echter zowel binnen de uitvoering van lopende programma’s, maar vooral ook bij het
formuleren van nieuwe programma’s een veel sterkere nadruk gelegd op het behalen van
resultaten op het gebied van seksuele en reproductieve gezondheid en rechten. Dit wordt
bijvoorbeeld gedaan door SRGR-specifieke doelen en indicatoren zoals het aantal geboortes onder
deskundige begeleiding en gebruik van contraceptiva, op te nemen in deze programma’s. Dit leidt
ertoe dat daar ook expliciet op wordt gestuurd met mensen en middelen.
Binnen een programma als GAVI, dat gefinancierd wordt uit de middelen voor algemene
gezondheidszorg, is met succes gepleit voor opname van HPV (vaccin ter voorkoming van
baarmoederhalskanker) in het vaccinatieprogramma voor meisjes.

Nr 35/37/46
Vraag 35
Kunt u aangeven, in absolute cijfers en in percentages, wat de consequenties van de bezuinigingen
zijn voor de verschillende kanalen van ontwikkelingssamenwerking en hoe dit uitwerkt op de
onderlinge verhouding in besteding per kanaal? Kunt u dit doen voor de jaren 2010, 2011, 2012 en
2013?
Vraag 37
Hoeveel geld voor ontwikkelingssamenwerking gaat naar het multilaterale kanaal, het bilaterale
kanaal, het maatschappelijk kanaal, het bedrijfsleven en naar EKI? Hoe verhouden deze zich tot
elkaar?
Vraag 46
Kunt u aangeven hoe hoog de totale (OS) uitgaven zijn aan het multilaterale kanaal?
Antwoord
Onderstaande tabel toont de verdeling van de ODA-uitgaven per kanaal voor de periode 2010-2013
(bedragen x EUR 1.000):
Kanalen 2010 2011 2012 2013
Bilateraal 1 466 431 1 188 994 1 260 478 1 290 470
1 178 807 1 480 529 1 282 158 1 181 758
Multilateraal
1 100 032 965 910 868 874 873 709
Maatschappelijke organisaties
251 501 307 530 382 479 450 004
Bedrijfsleven
EKI 350 300 95 000 100 000 150 000
529 996 586 281 530 280 517 317
Overig
Totaal 4 877 067 4 624 244 4 424 269 4 463 258
Kanalen 2010 2011 2012 2013
30% 26% 28% 29%
Bilateraal
24% 32% 29% 26%
Multilateraal
23% 21% 20% 20%
Maatschappelijke organisaties
Bedrijfsleven 5% 7% 9% 10%
7% 2% 2% 3%
EKI
11% 13% 12% 12%
Overig
Totaal 100% 100% 100% 100%
Hierbij wordt opgemerkt dat ruim 20% van de bedragen genoemd onder het bilaterale kanaal
wordt uitgegeven via maatschappelijke organisaties. De bedragen en percentages voor 2012 en
later zijn nog indicatief.

Vraag 38
Hoeveel geld is er voor 2012 gereserveerd voor sectorale begrotingssteun?
Vraag 39
Hoeveel geld is er voor 2012 gereserveerd voor algemene begrotingssteun?
Vraag 332
Kunt u een overzicht geven van alle begrotingssteun die Nederland verstrekt via bilaterale kanalen,
per land uitgesplitst op algemene of sectorale begrotingssteun, welke sectoren en welke bedragen
in 2011, 2012 en 2013?
Vraag 334
Welk percentage van het Nederlandse ODA budget wordt besteed aan algemene en sectorale
begrotingssteun in 2011, 2012 en 2013?
Vraag 335
Welke landen heeft Nederland voor ogen als het gaat om de mogelijke verdere inkrimping van
algemene begrotingssteun?
Vraag 336
Kunt u aangeven welke landen de komende jaren begrotingssteun zullen ontvangen en per land
aangeven wat deze steun precies inhoud?
Vraag 355
Hoeveel budget is gemoeid met begrotingssteun voor partnerlanden?
Antwoord
In lijn met het regeerakkoord is het begrotingssteunbeleid herzien en heeft er een drastische
beperking van algemene begrotingssteun plaatsgevonden. Het financiële belang van
begrotingssteun, als percentage van de totale ODA, nam af van 3,8% in 2010 naar 2,75% in 2011.
Bestaande verplichtingen worden in het kader van goed donorschap gehonoreerd. Voor eventuele
nieuwe algemene begrotingssteun verplichtingen komt alleen Mali (vanaf 2013) in aanmerking mits
aan voorwaarden wordt voldaan. Hierover wordt in de loop van 2012 besloten.

Bedragen in 2011 2012 2013
EUR x miljoen
Gerealiseerde uitgaven Verplichtingen Verplichtingen
ABS SBS ABS SBS ABS SBS
Partnerlanden
Mali (cat. 1) 15 4 15
(gezondheid)
+
6 (onderwijs)
Mozambique 18 9
(cat. 1)
Rwanda (cat. 1) 4,8 (goed
bestuur) +
6,2
(onderwijs)
Ghana (cat. 3) 10 18 18 (SRGR)
(gezondheid) +
+ 7 (milieu)
7 (milieu)
Colombia 3,056
(transitie) (milieu)
Burkina Faso 20,5 18 18
(exit)
Senegal (exit) 11 (milieu)
Afbouw ‘oud’
Kaapverdië 1,7
(onderwijs)
Overig
Bhutan 2 2
TOT. ABS/ 65,5 61,756 44 25 18 0
SBS
TOTAAL ODA 4.620,0 4.420,0 4.459,0
% ABS EN
SBS T.O.V. 1,42 % 1,33 % 1,00 % 0,56 % 0,40 % 0
TOTALE ODA
%
BEGROTINGS- 2,75 % 1,56 % 0,40 %
STEUN T.O.V.
TOTALE ODA

Nr 41
Vraag
Kunt u aangeven binnen welke Nederlandse ambassadeposten in fragiele staten een genderspecialist
is gestationeerd?
Antwoord
Er zijn geen permanente genderspecialisten gestationeerd op de posten, maar de regering draagt wel
capaciteit bij in de vorm van experts op dit terrein via organisaties zoals de VN. Een instrument
daarvoor is de Korte Missie Pool. Van maart 2011 tot maart 2012 is er bijvoorbeeld een expert uit de
KM-pool bij de Sexual Violence Unit (SVU) van MONUSCO (UN Organization Stabilization Mission in the
DRC) geplaatst. In het verleden zijn genderspecialisten via deze KM-pool uitgezonden naar missies in
de DRC, de Palestijnse Gebieden en Afghanistan.

Vraag 43
Hoeveel geld is er bij welk artikel terug te vinden op het gebied van gender?
Vraag 428
Er is van het budget voor de operationele doelstelling 5.3 Gelijke rechten en kansen voor vrouwen 3
miljoen overgeheveld naar de operationele doelstelling 5.2 Versterking maatschappelijk middenveld in
ontwikkelingslanden. Kunt u uitleggen aan welke gender gerelateerde doelstellingen en programma’s
de 3 miljoen is besteed?
Antwoord
Onder 5.3. (vrouwenemancipatie) is voor 2012 € 39 miljoen gereserveerd en als deel van 5.2. (MFS-
II) € 3 miljoen.
De budgetten voor het medefinancieringsprogramma werden in het verleden thematisch verantwoord
in de begroting. Met ingang van het MFS II is het gehele budget verantwoord onder 5.2. Daarom is
vanuit 5.3. EUR 3 mln voor gender gerelateerde activiteiten overgeheveld naar 5.2.. Onder MFS-II
worden meerdere gender gerelateerde programma’s uitgevoerd. Dat bedrag zal ook aan gender
gerelateerde activiteiten worden besteed. Voorbeelden zijn de programma’s van de Child Rights
Alliance (penvoerder Plan NL), Impact Alliance (penvoerder Oxfam Novib) en de SRHR Alliance
(penvoerder Rutgers WPF). De Child Rights Alliance stelt haar volledige subsidiebedrag ter beschikking
aan de verbetering van de rechtspositie van meisjes en jonge vrouwen. Bij de Impact Alliance is één
van de vijf programma’s gericht op een grotere zeggenschap voor vrouwen, een grotere
leiderschapsrol voor vrouwen en een verhoogde capaciteit van maatschappelijk organisaties om
gender justice in hun werk te integreren. Voor de SRHR Alliance geldt dat twee van de vier
vastgestelde prioritaire thema’s specifiek gericht zijn op gender, te weten het bestrijden van seksueel
en gender-gerelateerd geweld en de vrijheid van expressie van seksuele diversiteit en gender
identiteit.

Nr 47
Vraag
‘Kunt u een overzicht geven van de bijdragen aan multilaterale instellingen per beleidsartikel voor
2012 en voor de periode 2013-2015? (De MvT noemt wel enkele bedragen (pag. 38-43, 54-56, 64-65,
etc.) maar geeft geen totaal overzicht).’
Antwoord
Bijgaand treft u een overzicht aan van de begrote ODA-bedragen 2012 t/m 2015 via het multilaterale
kanaal groter dan € 1 miljoen, verdeeld naar begrotingsartikel en naar uitvoerende organisatie.

Nr 49
Vraag
Van en tot welk bedrag spreekt men als het gaat over niet specificeren van kleine bedragen?
Antwoord
Deze passage in de leeswijzer is opgenomen om aan te geven dat niet in alle gevallen het totaal van
de financiële instrumenten per operationele doelstelling gelijk is aan het exacte bedrag zoals
opgenomen in de financiële overzichten.

Nr 52
Vraag
Hoe moet de groei van de economie in veel ontwikkelingslanden (ook in Afrika), die vaak beduidend
groter lijkt te zijn dan de economische groei in ons eigen land, worden beoordeeld? Hoeveel heeft
ontwikkelingshulp bijgedragen aan die groei? Hoe verhoudt de economische groei in sub-Sahara-Afrika
zich tot de bevolkingsgroei in die regio? Welke beleidsmatige consequenties moeten aan deze
gegevens worden verbonden?
Antwoord
Een aantal Afrikaanse landen laat al enkele jaren achter elkaar een substantiële economische groei
zien die de bevolkingsgroei van tussen de 2 en 3 procent overschrijdt. Deze groei is van wezenlijk
belang voor armoedebestrijding. Tegelijk verschilt de mate waarin armen profiteren van de groei per
land en blijft (structurele) armoede een hardnekkig probleem, vooral in Sub Sahara Afrika waar het
absolute aantal armen niet is afgenomen. Dit beeld bevestigt de noodzaak om te blijven inzetten op
het wegnemen van landenspecifieke belemmeringen voor duurzame groei en armoedevermindering.
Oorzaken van hogere of lagere economische groeicijfers zijn landenspecifiek. Zowel nationale factoren
zoals binnenlandse sociale, economische, financiële en politieke ontwikkelingen alsook internationale
factoren zoals exportafhankelijkheid en blootstelling aan externe crises beïnvloeden de groei van een
economie. Zo kunnen groeicijfers van economieën die afhankelijk zijn van grondstofexport, bij hoge
grondstofprijzen, navenant hoog zijn.
Hoewel de bijdrage van ontwikkelingshulp aan de economische groei niet exact is vast te stellen, blijkt
1
uit recent empirisch onderzoek wel dat deze bijdrage positief is. Ontwikkelingssamenwerking,
herstructureringsprogramma’s van overheidsfinanciën en macro-economische maatregelen hebben
een goede basis gelegd voor de huidige groei en het redelijk doorstaan van de economische en
financiële crisis. Ook heeft hulp bijgedragen aan investeringen voor economische en sociale
ontwikkeling (infrastructuur, onderwijs, gezondheidszorg, instituties) en voor wetgeving en een
enabling environment). De invloed van de hulp is echter moeilijk te isoleren van andere
groeibepalende factoren, zoals de vraag naar en de hoge prijs van natuurlijke hulpbronnen maar ook
zaken als de kwaliteit van bestuur.
De beleidsmatige consequentie is dat de Nederlandse regering economische groei door investeringen
en innovatie in ontwikkelingslanden verder zal bevorderen. Een bijdrage zal geleverd worden aan
private sector ontwikkeling en het versterken van economische instituties van ontwikkelingslanden.
Zowel in de beleidsstrategieën van de speerpunten als in de meerjarig strategische plannen van
partnerlanden worden landenspecifieke ‘binding constraints’ in kaart gebracht.
1
Zie onder meer Channing Arndt, Sam Jones, and Finn Tarp (2009), Aid and Growth, Have
We Come Full Circle? UNU-Wider, World Institute for Development Economics research,
Discussion Paper No. 2009/05. Zie voor de economische groei in Afrika ook: Steven Radelet
(2010), Emerging Africa: How 17 Countries Are Leading the Way, Center for Global
Development.

Vraag 103
Op welke wijze denkt u dat de eerste Nederlands-Israëlische samenwerkingsraad in 2012 in het
belang zou zijn van een duurzame oplossing voor het Palestijns-Israëlische conflict?
Antwoord
Conform het regeerakkoord zal Nederland verder investeren in de band met de staat Israël. Nederland
blijft daarbij voorstander van een alomvattend vredesakkoord tussen Israël en de Palestijnen. Een
tweestatenoplossing vormt hierbij het uitgangspunt, op basis van de vier EU-parameters:
- grenzen van 1967 met overeengekomen landruil;
- veiligheidsgaranties die recht doen aan Israëlische en Palestijnse veiligheidsbehoeften;
- oplossing van het vluchtelingenvraagstuk via onderhandelingen;
- vastleggen van de status van Jeruzalem door onderhandelingen.
Verder investeren in de relatie is nodig – zoals eerder in antwoorden op Kamervragen is gesteld
(vergaderjaar 2010-2011, nr. 926) - omdat het bestaansrecht van Israël, de enige democratie in de
regio, door sommige landen en groeperingen nog steeds in twijfel wordt getrokken. Nederland wil
weerstand bieden tegen pogingen tot delegitimatie van Israël. Israëls bestaansrecht moet
onomstreden zijn en Israël dient zich daarin gesteund te weten door de internationale gemeenschap.
Intensivering van de relaties biedt meer mogelijkheden om een constructieve dialoog met Israël te
hebben, bijvoorbeeld daar waar het gaat over het Midden-Oosten Vredesproces (MOVP). Versterkte
samenwerking maakt ook moeilijke boodschappen makkelijker aanvaardbaar.
De totstandkoming van de Nederlands-Israëlische samenwerkingsraad (NISR) is primair gericht op
investeren in de band met de staat Israël. Momenteel worden in samenspraak met de Israëlische
regering doelstellingen, aanpak en middelen van de Samenwerkingsraad uitgewerkt.
De eerste NISR zal naar verwachting begin 2012 plaatsvinden. Het doel is om via de
Samenwerkingsraad een politieke impuls te geven aan verdere samenwerking tussen verschillende
actoren in Israël en Nederland: politiek, georganiseerd bedrijfsleven, wetenschap en technologie en
maatschappelijk middenveld. De samenwerkingsraad zal wat Nederland betreft niet alleen een
regeringscomponent hebben, maar ook een zakelijke, een wetenschappelijk/innovatieve en een
maatschappelijke component.
De werkzaamheden van de NISR zullen binnen de hoofdlijnen van het Nederlandse beleid ten aanzien
van het Midden-Oosten Vredesproces plaatsvinden.
De economische samenwerking tussen Nederland en de Palestijnse Autoriteit (PA) krijgt primair
gestalte via het OS-programma met de PA. Economische wederopbouw is al enkele jaren een sector in
het OS-programma. In de komende jaren wordt samenwerking op het gebied van voedselzekerheid en
water uitgewerkt. Voorts geeft Nederland financiering ten behoeve van de versterking van Palestijnse
instellingen op het gebied van veiligheid en rechtsstaat, wat mede bijdraagt aan versterking van de
economische structuur van de Palestijnse Gebieden. De politieke dialoog krijgt gestalte via
regelmatige bezoeken op ministerieel niveau. En marge van het recente bezoek van president Abbas
aan Den Haag hebben het ministerie van Buitenlandse Zaken en de Palestijnse Vertegenwoordiging in
Den Haag een Memorandum of Understanding getekend dat deze politieke dialoog institutionaliseert
via jaarlijkse buitenlands politieke consultaties.

Vraag 55
Kunt u nader toelichten wat u precies bedoelt met economische diplomatie? Hoe pakt dit uit in de
profiel I en II landen?
Vraag 129
Kunt u ruwweg aangeven hoeveel ODA-budget u beschikbaar wil stellen voor uw economische
diplomatie? Wat zijn de OESO-DAC regels in dezen?
Vraag 130
Krijgt economische diplomatie hogere prioriteit dan de prioritaire OS-thema's? Zo nee, hoe is de
verhouding dan?
Antwoord
Economische diplomatie omvat activiteiten waarbij de overheid onderhandelt met een publiek/private
buitenlandse partij met als doel het bevorderen van handel, samenwerking op het gebied van
onderzoek en ontwikkeling en het aantrekken van buitenlandse investeringen. De focus van de
bilaterale economische diplomatie ligt op landen met het grootste economisch potentieel waar de
buitenlandse overheid een belangrijke rol speelt in economische transacties.
Ook in profiel 1 en 2 landen wordt economische diplomatie bedreven. Daar kunnen kennis en ervaring
van de medewerkers op de ambassades ingezet worden in gesprekken met (Nederlandse)
kennisinstituten en bedrijfsleven die in deze landen actief zijn of willen worden.
30% van alle personele en materiële uitgaven van het ministerie worden toegerekend aan de ODA,
conform de OESO-DAC regels.
Economische diplomatie kent geen hogere prioriteit dan de prioritaire OS thema’s. Zij zijn
nevenschikkend, maar kunnen elkaar wel versterken.

Nr 59
Vraag
Is het juist dat diverse Israëlische bedrijven investeren in Nederland? Zo ja, is dat het gevolg van de
instelling van de nieuwe raad of staat dat er los van?
Antwoord
Meerdere Israëlische bedrijven investeren in Nederland. Deze investeringen zijn niet het gevolg van de
Samenwerkingsraad, aangezien de instelling daarvan op zijn vroegst begin 2012 een feit zal zijn.

Vraag 62
Is het juist dat het bedrijf Better Place een vestiging in Nederland begint om wisselbatterijen voor
elektrische auto’s te verkopen?
Vraag 63
Is het juist dat Better Place vestigingen heeft op de Westelijke Jordaanoever? Deelt u de opvatting dat
het ongewenst is dat dit bedrijf profijt haalt uit de bezetting van de Westelijke Jordaanoever? Indien
neen, waarom niet?
Antwoord
Better Place heeft tijdens het bezoek van de minister van EL&I aan Israël aangekondigd volgend jaar
operationeel te willen worden in Nederland met de start van een demonstratieproject. Better Place is
een Amerikaans-Israëlische onderneming, gevestigd in Californië, met meerdere vestigingen
wereldwijd, waaronder in Israël en Denemarken. In deze landen heeft al een uitrol van het elektrisch
rijden plaatsgevonden. Better Place onderneemt activiteiten in steeds meer landen, zoals bijvoorbeeld
in China en in Nederland. De regering is ervan op de hoogte dat Better Place ook op de Westelijke
Jordaanoever batterijwisselstations plaatst. Het is bedrijven als Better Place niet verboden om
producten of diensten aan te bieden in de Bezette Gebieden.

Vraag 76
Hoe wordt een slagvaardige Unie gecreëerd zonder extra nationale bevoegdheden over te dragen aan
Brussel?
Vraag 77
Wat wordt verstaan onder effectief toezicht en door wie of welke instantie met welk mandaat?
Vraag 78
Welke verdragswijzigingen zijn benodigd om eurolanden die de begrotingsregels aan hun laars lappen
uit de euro te zetten?
Antwoord
Bij de oprichting van de EMU hebben de deelnemende landen soevereiniteit overgedragen door het
opgeven van hun eigen munt en monetair beleid, en door het aangaan van de verplichting om hun
begrotingen op orde te brengen en te houden. Om deze reden is het niet noodzakelijk opnieuw
soevereiniteit over te dragen; het is zaak om de bestaande strikte afspraken te handhaven.
De regering heeft uw Kamer op 7 september jl. een brief gestuurd met haar visie op de toekomst van
de Economische en Monetaire Unie (kamerstukken 21 501-07 nr. 839). Daarin bepleit de regering een
structurele aanpak die aangrijpt bij de kern van het probleem, te weten het versterken van
begrotingsdiscipline en het handhaven van strikte regels, onder onafhankelijk toezicht en met zo nodig
toenemende zwaarte van sancties, waar lidstaten zich toe dienen te verplichten willen zij deel blijven
uitmaken van de monetaire unie van de Eurozone.
Net als uw Kamer (motie Weekers / De Neree tot Babberich (kamerstukken 21 501-07 nr. 713)) is de
regering van mening dat er een onafhankelijk Europees begrotingsorgaan moet komen dat toeziet op
de naleving van de Europese begrotingsregels voor nationale begrotingen. De regering pleit daarom
voor een speciaal daartoe aangewezen Commissaris, naar het model van de rol die de Commissaris
mededinging speelt bij het toezicht op de interne markt, die beschikking krijgt over een
interventieladder die het mogelijk maakt in toenemende mate in te grijpen in het budgettaire beleid
van landen die zich niet aan de afspraken houden. De precieze bevoegdheden en instrumenten
waarover deze Commissaris beschikt om naleving van het Stabiliteits- en Groeipact af te dwingen
zullen moeten worden vastgelegd in Europese regelgeving.
De regering is van mening dat, om deel uit te blijven maken van de monetaire unie, lidstaten de
gemaakte afspraken volledig zullen moeten nakomen. De Verdragen kennen geen bepaling die het
mogelijk maakt dat lidstaten afstand doen van de euro als munt. Om dit mogelijk te maken zou een
dergelijke bepaling in de Verdragen opgenomen moeten worden, waarbij de omstandigheden en
voorwaarden waaronder dit plaats zou kunnen vinden zouden moeten worden vastgelegd.

Nr 81
Vraag
Wordt met deze raad Israël gevraagd lid te worden van het Non-proliferatie Verdrag? Indien neen,
waarom niet?
Antwoord
Nederland is en blijft voorstander van toetreding van Israël tot het NPV en draagt dit standpunt actief
uit, met name in de politieke dialoog met Israël zoals die ook in de Samenwerkingsraad gestalte zal
krijgen.

Nr 83
Vraag
U stelt dat uw vier prioriteiten meer geld zullen ontvangen, maar kunt u dan ook aangeven waar die
stijging zit m.b.t. speerpunt SRGR inclusief HIV/Aids zoals is samengepakt onder het nieuwe artikel
5.4? En kunt u een overzicht opstellen waarin de absolute en percentuele stijging wordt aangegeven
van de budgetten voor alle vier uw prioriteiten voor de periode 2011 tot en met 2014 volgens de
nieuwe begrotingsartikelen?
Antwoord
In de begroting voor 2012 zijn de voormalige operationele doelstellingen 5.4 (Aids, malaria etc.) en
5.5 (SRGR) voor het eerst samengevoegd, waarbij drie sub-thema’s worden onderscheiden, te weten
SRGR, HIV/Aids en gezondheid algemeen.
In de tabel bij het antwoord op vraag 404 wordt de stijging van het speerpunt SRGR toegelicht ten
opzichte van de verwachte uitkomst 2011 en ten opzichte van het budget dat voor 2012 was
opgenomen in de begroting van 2011. Er is sprake van zowel een absolute als relatieve toename van
het budget van SRGR. De absolute toename zal in 2012 vooral gerealiseerd worden in de
partnerlanden.
Ten opzichte van de verwachte uitgaven in 2011 wordt in 2012 een daling voorzien in het budget voor
HIV/Aids. Deze is grotendeels te verklaren doordat het Health Insurance Fund en enkele Product
Development Partnerships vanaf 2012 worden geschaard onder de uitgaven voor gezondheidszorg
algemeen. Dit is onderdeel van de aanpassing in de begrotingsindeling die tot doel heeft een zuivere
koppeling tussen doel en middelen tot stand te brengen. De daling op het totaal budget van 370 naar
337 mln in onderstaande tabel is voornamelijk toe te schrijven aan de daling van de geplande
uitgaven voor gezondheidszorg algemeen, met name in de partnerlanden. Zowel het budget voor
SRGR als het budget voor de drie sub-thema’s samen zullen vanaf 2012 stijgen.
2011 2012 2013 2014
(EUR (EUR Percentuele (EUR Percentuele (EUR Percentuele
mln.) mln.) stijging mln.) stijging mln.) stijging
t.o.v. 2011 t.o.v. 2012 t.o.v. 2013
Fragiliteit en 198 281 42% 325 16% 392 21%
wederopbouw
Voedselzekerheid 505 552 9% 677 23% 834 23%
en economische
groei
SRGR/Gezondheid/ 370 337 -9% 356 6% 390 10%
Hiv-Aids (*)
Water 156 181 16% 216 19% 258 19%
(*) voor de onderverdeling tussen de verschillende delen wil ik u verwijzen naar de tabel bij het
antwoord op vraag 404.

Vraag 85
Is er in het mensenrechtenbeleid van het kabinet aandacht voor de positie van vervolgde christenen
met een Nederlands paspoort, zoals het geval is in Iran?
Vraag 86
Wat is het beleid t.b.v. vervolgde christenen met een Nederlands paspoort?
Vraag 220
Hoeveel Nederlandse gedetineerden in het buitenland zijn vervolgd in het kader van
christenvervolging? Wat is de werkwijze van het kabinet in deze?
Vraag 250
In welke landen worden hoeveel rechtszaken gevolgd door ambassadepersoneel?
Antwoord
In het Nederlandse mensenrechtenbeleid is vrijheid van godsdienst en levensovertuiging een prioriteit.
In het mensenrechtenbeleid wordt niet naar de nationaliteit van de betrokkenen gekeken als basis om
steun te geven. Ik ben mij in het algemeen bewust van de verslechterende positie van christelijke
minderheden in een aantal landen en probeer daar het mogelijke aan te doen.
De Nederlandse vertegenwoordigingen in het buitenland spannen zich in om consulaire bijstand te
verlenen aan alle Nederlanders die in het buitenland zijn gedetineerd en prijs stellen op bijstand. De
levensovertuiging van de gedetineerde is daarbij geen criterium.
Ik heb geen aanwijzingen dat er op dit moment Nederlanders in het buitenland zijn gedetineerd in het
kader van christenvervolging.
De Nederlandse ambassade volgt in alle gevallen de rechtsgang van Nederlandse gedetineerden in het
buitenland. Gezien het aantal van ca. 750 nieuwe Nederlandse gedetineerden per jaar en een totale
populatie van ca. 2500 Nederlandse gedetineerden in het buitenland, is het voor het
ambassadepersoneel onmogelijk alle rechtszittingen bij te wonen.

Nr 88
Vraag
In de recent verschenen kamerbrief ‘Multilateraal OS-beleid’ (7 oktober 2011, bijlage2) wordt een
oordeel gegeven over de doeltreffendheid van deze instellingen. Kunt u toelichten:
a. hoe het eindoordeel per instelling tot stand gekomen is; (d.w.z. kunt u toelichten hoe de
weging van de scores op deelaspecten van effectiviteit gebeurde; kamerbrief, bijlage 2, pag.
4)
b. welke bronnen u heeft benut bij het beschrijven en beoordelen van de mate waarin de
instelling de ontwikkelingsrelevante resultaten behaalt; zijn deze bronnen voldoende
onafhankelijk en divers?
c. Van sommige multilaterale instellingen die een Nederlandse bijdrage ontvangen is in de
kamerbrief ‘Multilateraal OS-beleid’ geen ‘scorecard’ opgenomen. Bijvoorbeeld, NAVO, GAFSP
(pag. 54,MvT), EFA-FTI (pag. 63, MvT). Bent u voornemens voor deze instellingen ook een
dergelijke scorecard op te stellen?
Antwoord
a. Het eindoordeel over de effectiviteit per instelling is een samenvatting van de hoofdstukken 3
en 4 van de scorecard waarin de institutionele aspecten en het externe functioneren van de
organisatie aan de orde komen. Alle deelaspecten zoals in de scorecard beschreven zijn
daarbij meegenomen, zonder dat er sprake is van een mathematische formule voor de
weging.
b. Belangrijke bronnen hiervoor waren onafhankelijke evaluaties, rapportages van ambassades
en permanente vertegenwoordigingen, beoordelingen door andere donoren (zoals MOPAN en
de Britse MAR), academische publicaties en documentatie van de instellingen zelf. De
verscheidenheid van deze bronnen waarborgt een objectieve oordeelsvorming.
c. Bij de huidige serie scorecards is getracht voor zo veel mogelijk relevante instellingen een
aparte scorecard op te stellen. Belangrijke overwegingen vormden de omvang van de
Nederlandse ODA-bijdrage en de vraag of het om een zelfstandige organisatie gaat die op
effectiviteit kan worden beoordeeld. Met name die laatste vraag is niet altijd eenduidig te
beantwoorden bij fondsen en samenwerkingsverbanden zoals GAFSP en EFA-FTI. Bij de
volgende serie scorecards zal opnieuw worden overwogen of het zinvol is ook voor deze
fondsen een eigen scorecard op te stellen.

Vraag 91
Is uw prioriteit SRGR gelijk aan de post 5.4 zoals die is opgenomen in de begroting voor 2012?
Vraag 400
Tijdens een AO in mei 2011 zei u toe 50% van uw totale gezondheidsbudget te willen besteden aan
SRGR. Van de 337 mln voor gezondheidszorg wordt volgens de begroting 113 mln gereserveerd voor
SRGR, hetgeen 33,5% is van het totale budget. Op het budget van SRGR wordt bovendien 40 mln
bezuinigd, terwijl een intensivering plaatsvindt op de 3 andere speerpunten. Vanwaar deze bezuiniging
op SRGR, in tegenstelling tot eerdere toezeggingen?
Antwoord
Operationele doelstelling 5.4 omvat de drie onderdelen SRGR, HIV/Aids en gezondheid algemeen.
Zoals u weet hanteerden mijn voorgangers in vorige begrotingen twee operationele doelstellingen die
overeenkwamen met MDG 5 en 6 (reproductieve gezondheid en Aids, TB en malaria). Bevordering van
algemene gezondheidszorg had daarin geen plaats terwijl dat wel een doel op zich was. Mede als
gevolg daarvan was het historisch zo gegroeid dat niet alle uitgaven onder de meest logische
operationele doelstellingen stonden.
Ik heb ervoor gekozen beide operationele doelstellingen samen te voegen omdat deze inhoudelijk
nauw met elkaar verbonden zijn. Alle middelen dragen immers in samenhang bij aan de gezamenlijke
doelstelling ‘seksuele en reproductieve gezondheid en rechten voor iedereen en een halt aan de
verspreiding van HIV/Aids’. Ik zal daarbij mijn inzet vooral focussen op thema’s waarin de
onderwerpen SRGR, HIV/Aids en gezondheid elkaar overlappen zoals seksualiteit en jongeren;
toegang tot seksuele en reproductieve dienstverlening; verbeterde toegang tot anticonceptie en
andere middelen voor seksuele gezondheid en HIV preventie; en seksuele en reproductieve rechten,
inclusief de rechten van zogenaamde ‘key populations’.
Daarbij kies ik er ook voor om binnen deze gezamenlijke doelstelling de cijfers met betrekking tot de
verdeling over de drie sub-thema’s de werkelijkheid beter te laten weergeven dan in het verleden het
geval was. Op deze manier kan ik met meer transparantie rapporteren over de daadwerkelijke
uitgaven ten behoeve van SRGR, HIV/Aids en gezondheid.
In het AO in mei jongstleden heb ik toegezegd dat het mijn doel is in 2014 50% van het totale budget
voor SRGR, HIV/Aids en gezondheid algemeen aan SRGR te besteden. In antwoord op vragen van Mw
Hachchi op 7 oktober jl heb ik reeds toegelicht dat er geen sprake is van een bezuiniging op SRGR.

Vraag 94
De regering zet zich in voor beleidscoherentie en kiest daarbij voor vijf prioritaire global public goods:
handel en financiering, klimaatverandering, voedselzekerheid, migratie en vrede en veiligheid. Voert
de regering in dat kader ook de motie El Fassed uit die vraagt om onderzoek naar public bads?
Vraag 95
Welke vorderingen heeft de regering gemaakt om public bads zoals genoemd in de motie El Fassed
(Kamerstuk 32 605 V, nr. 10, Kamerjaar 2010-2011) gezaghebbend te kwantificeren. Welke stappen
heeft de regering gezet om dat te doen? Graag een toelichting.
Vraag 99
Gaat de regering bepleiten dat ook de Europese Commissie onderzoek doet naar ‘public bads’ voor alle
partnerlanden en op de vijf EU-prioriteiten voor beleidscoherentie?
Antwoord
De regering heeft naar aanleiding van de motie El Fassed een eerste verkenning uitgevoerd. Hierbij
stond de vraag centraal in hoeverre negatieve gevolgen van Nederlands beleid op individuele
partnerlanden – ‘public bads’ – gekwantificeerd kunnen worden. Uit de verkenning blijkt dat er (nog)
geen betrouwbare methodiek bestaat om een gezaghebbende kwantitatieve analyse te maken van de
gevolgen van het beleid van een ontwikkeld land voor individuele ontwikkelingslanden, zoals gevraagd
in de motie El Fassed. In deze verkenning is tevens het verzoek van het Kamerlid Ferrier
meegenomen of het mogelijk is zogenaamde coherentierapportages voor de partnerlanden op te
stellen. De regering zal hierover nader rapporteren in de aanbiedingsbrief van de toegezegde notitie
“De ontwikkelingsdimensie van prioritaire internationale publieke goederen(IPG’s); een praktische
agenda” (zie de antwoorden op vragen 96-98): In de brief zal ook worden ingegaan op de verdere
stappen die voorzien worden op het niveau van de EU en de OESO. Deze brief kunt voor de
begrotingsbehandeling verwachten.

Nr 100
Vraag
Is het niet verder uitbouwen van de relatie met Israël vanuit de EU, conform de afspraken na de
Gaza-oorlog, nog staand EU-beleid? Waar en door wie is dit EU-beleid vastgelegd?
Antwoord
Neen.
Het EU-beleid inzake de relatie met Israël vloeit voort uit het EU-Associatieakkoord met Israël en het
EU-Actieplan Israël dat voortvloeit uit het Europees Nabuurschapsbeleid. In de jongste zitting van de
Associatieraad EU-Israël (22 februari 2011) heeft de EU vastgelegd dat zij technische besprekingen wil
voeren met Israël om onder het bestaande Actieplan gebieden te identificeren waarop in de toekomst
nauwer kan worden samengewerkt (zie Verslag van de Raad Buitenlandse Zaken van 21 februari
2011, Kamerstuk 21501-02, nr. 1031).

Nr 104
Vraag
Hoe verhoudt zich het voornemen sterk vertegenwoordigd te blijven in de VN en andere mondiale fora
tot het voornemen te korten op het multilaterale kanaal?
Antwoord
Nederland behoudt nog altijd een sterke positie in de relevante mondiale fora. Door de bijdragen te
concentreren op de relevante en effectieve instellingen zal Nederland meer focus kunnen aanbrengen
in de multilaterale inspanningen.

Nr 106
Vraag
Wat is naar uw oordeel het doel van de nucleaire ambities van Iran?
Antwoord
Het Internationaal Atoom Energie Agentschap (IAEA) is op basis van zijn inspecties niet in staat om
vast te stellen dat het nucleaire programma van Iran alleen vreedzame doelen heeft. Het IAEA heeft
gesteld, op basis van de informatie waarover het beschikt, zorgen te hebben over het mogelijk
bestaan in Iran van vroegere en huidige clandestiene activiteiten gerelateerd aan het ontwikkelen van
een nucleaire lading voor een raket. Dit zou in strijd zijn met de verplichtingen uit het Non-
Proliferatieverdrag, waar Iran partij bij is. Het land geeft verder geen gehoor aan de resoluties van de
Veiligheidsraad van de Verenigde Naties die gebieden dat Iran zijn opwerkings- en aan verrijking
gerelateerde activiteiten opschort.
Het feit dat Iran weigert volledig mee te werken aan internationaal toezicht en aanwijzingen voor het
mogelijk bestaan van een clandestien Iraans nucleair programma verontrusten de regering ten
zeerste. Het IAEA zal in november 2011 een nieuw rapport uitbrengen waar naar verwachting meer
aandacht zal worden besteed aan de mogelijke militaire component van het Iraanse nucleaire
programma. De IAEA Bestuursraad, waar Nederland zitting in heeft, zal medio november dit rapport
bespreken.

Nr 109
Vraag
Op welke wijze wordt vastgesteld welk deel van de kosten die gaan zitten in operaties waar de 3D-
aanpak wordt toegepast onder de ODA criteria vallen?
Antwoord
Volgens de ODA-richtlijnen is een activiteit alleen aan te merken als ODA wanneer financiële middelen
worden ingezet om een doel te bereiken dat bijdraagt aan de economische ontwikkeling en het welzijn
van een ontwikkelingsland. Activiteiten die in het kader van de 3D-operaties in ontwikkelingslanden
worden uitgevoerd, worden beoordeeld en getoetst aan deze ODA-richtlijnen. Er is internationale
consensus over welke activiteiten op het terrein van conflictbeheersing, vredesopbouw en veiligheid
als ODA aangemerkt kunnen worden.

Nr 111
Vraag
Wat zijn de concrete maatregelen die ervoor zorgen dat vrouwenrechten voldoende aandacht krijgen
tijdens civiele en militaire missies? Is hiervan een overzicht van bewezen best practices beschikbaar?
Antwoord
Bij de voorbereiding van nieuwe Gemeenschappelijke Veiligheids- en Defensiebeleid-missies (GVDB)
wordt o.a. door Nederland aangedrongen op afdoende aandacht voor de genderaspecten van het
conflict, de rol die de missie hierin kan spelen en op welke wijze hier invulling aan gegeven kan
worden. Dit heeft er in geresulteerd dat GVDB-missies in de regel een gender focal point hebben of op
een andere structurele wijze aandacht besteden aan gender issues. Bij Nederlandse bijdragen aan
deze missies wordt actief gekeken naar de mogelijkheid om experts op het gebied van gender in
conflictgebieden in te zetten. Dit heeft geleid tot een actieve bijdrage van uitgezonden experts op het
gebied van gender, bijvoorbeeld in DRC Congo en in de Palestijnse Gebieden. In de Palestijnse
Gebieden heeft de Palestijnse Civiele Politie, mede dankzij de EU missie EUPOL COPPS, een eigen
Gender Adviser aangesteld.
In de geïntegreerde politietrainingsmissie in Afghanistan is nadrukkelijk aandacht voor de positie van
vrouwen, onder meer bij de ontwikkeling van de curricula, training aan vrouwelijke politieagenten,
inzet op toegang voor vrouwen tot het juridisch systeem etc. Verder is via EUPOL een Nederlandse bij
het Afghaanse ministerie van Binnenlandse Zaken in Kabul werkzaam als mentor op het gebied van
gender en human rights. Ook start half november een Nederlandse rule of law expert in het EUPOL
City Police and Justice team in Kunduz met als voornaamste taakgebied gender en mensenrechten. In
oktober is in Kunduz de eerste tweeweekse training begonnen voor vrouwelijke civiele agenten. Deze
eerste groep bestond uit twaalf agentes uit Kunduz die allen hun opleiding met goed gevolg hebben
afgesloten.
Goede ervaringen zijn opgedaan met:
 De inzetten van gender expertise bij militaire missies in het kader van de 3-D benadering.
 Het geven van technische en financiële assistentie voor de opvang van slachtoffers van
seksueel geweld in conflictlanden in Afrika.
 Het vergroten van de weerbaarheid van vrouwen ten aanzien van opkomend fundamentalisme
in Irak.
 Het geven van voorlichting aan soldaten van het regeringsleger in de DRC over rechten van
vrouwen.
 Het gezamenlijk met de Spaanse ministeries van Buitenlandse Zaken en Defensie opzetten
van trainingen over VNVR 1325 en het detacheren van een Nederlandse diplomaat bij het
Spaanse ministerie van Defensie voor de samenwerking tussen Nederland en Spanje op dit
onderwerp.

Nr 113
Vraag
Is Nederland via bilaterale dan wel multilaterale kanalen betrokken bij initiatieven op het gebied van
Security Sector Reform in Zuid-Sudan? Zo ja, op welke wijze?
Antwoord
Nederland is momenteel niet betrokken bij initiatieven op het gebied van Security Sector Reform in
Zuid-Sudan. De regering van Zuid-Sudan en de internationale gemeenschap ontwikkelen momenteel
plannen voor SSR. Op basis van deze nog nader uit te werken plannen en de mogelijke inzet van
andere donoren zal Nederland bezien of het aan de SSR-sector zal bijdragen.

Nr 115
Vraag
Op welke wijze krijgt cyberdreiging een plaats in het buitenlandbeleid?
Antwoord
De regering wil door internationale samenwerking, bijvoorbeeld door samenwerking binnen NAVO en
de EU, de cyberdreiging verminderen. Nederland maakt zich in dit kader onder meer sterk voor
bewustwording, informatiedeling ten behoeve van adequate dreigingsanalyses, goede verdedigings-
en responsmechanismen in geval van cyberaanvallen, en grensoverschrijdende samenwerking en
Europese regelgeving om cybercriminaliteit te bestrijden. Ook de op 30 juni 2011 geïnstalleerde Cyber
Security Raad en het per 1 januari 2012 operationeel zijnde Cyber Security Centrum zullen een
belangrijke bijdrage leveren aan deze internationale samenwerking. De Adviesraad Internationale
Vraagstukken (AIV) zal op korte termijn op verzoek van de regering nader advies uitbrengen over de
wijze waarop internationale samenwerking kan bijdragen aan verhoogde digitale veiligheid.

Nr 117
Vraag
Kunt u aangeven wat de laatste berekeningen zijn van de voordelen voor de LDCs bij het afronden van
de DOHA ronde? Hoe groot zijn de voordelen voor de overige landen? Uit welke studies blijkt dit?
Antwoord
Volgens Wereldbankonderzoek zou de export vanuit MOLs naar ontwikkelde en grote opkomende
markten met 44% of 8 mld USD per jaar kunnen toenemen, indien ontwikkelde landen en grote
opkomende markten hun tarieven voor alle producten uit de MOLs zouden schrappen, zoals in principe
is overeengekomen in het kader van de Doharonde (Hoekman, Martin and Mattoo (2010), “Conclude
Doha – It matters!”, World Trade Review, IX 03, 505-530, 2009).
Afronding van de Doha onderhandelingen zou voordelig zijn voor alle landen, echter de voordelen voor
ieder land of groep landen zijn niet eenvoudig te kwantificeren. Het gaat ook om voordelen zoals
herstel van vertrouwen, toenemende rechtszekerheid over markttoegang, afbouw van niet duurzame
en concurrentievervalsende subsidies, verminderde administratieve lasten en nieuwe
markttoegangsmogelijkheden. Modelberekeningen over de totale voordelen van succesvolle afronding
van de Doha onderhandelingen lopen uiteen van een toename van het BNP op wereldniveau van 60
mld USD tot ongeveer 200 mld USD.

Nr 119
Vraag
Wat betekent het in concreto dat de regering zich inzet om afspraken te maken met Turkije en
Brazilië, landen die goed zijn voor het economisch klimaat in de wereld en dus ook voor
Nederlandse bedrijven inclusief het midden- en kleinbedrijf?
Antwoord
Turkije en Brazilië zijn opkomende wereldmachten met grote ambities op politiek en economisch
terrein. Nederland is één van de grootste investeerders in beide landen en gezien de sterke groei van
de Turkse en Braziliaanse economie zijn zij prioriteitslanden voor de Nederlandse economische
diplomatie.

Vraag 124
Vraag
Ten aanzien van economische diplomatie richt Nederland zich op negen topsectoren waaronder life
sciences: kunt u aangeven op welke wijze u dat gaat doen?
Antwoord
De topsectoren zullen in de komende maanden zelf identificeren welke landen voor hen prioritair zijn,
welke kansen daar liggen en welke belemmeringen er zijn. Het resultaat daarvan zal worden
ingebracht in de Dutch Trade Board die beslissingen neemt over de strategische reisagenda voor
economische diplomatie. Die uitkomst wordt ook doorvertaald naar de jaarplanning van de posten.

Nr 127
Vraag
Kan een overzicht gegeven worden van welk bedrijfsleven binnen ieder van de negen topsectoren
gefinancierd zal worden met ontwikkelingsgeld? Hoeveel budget is per topsector beschikbaar?
Antwoord
In 2012 is EUR 200 mln. gebudgetteerd voor verschillende ontwikkelingsprogramma’s (instrumenten
zoals ORIO en PSI en een aantal ppp fondsen, die relevantie hebben voor de topsectoren) waarvan
ook bedrijven uit deze topsectoren gebruik kunnen maken. Deze budgetten zijn noch per sector noch
per bedrijf gealloceerd.

Nr 131
Vraag
Wat is de concrete doelstelling voor de bilaterale verdragen met China, Brazilië, en India, evenals
Vietnam en Panama? Zijn grondstoffen hierin het belangrijkst? Op welke wijze zal het Nederlandse
bedrijfsleven hiervan profiteren? Op welke wijze zal de bevolking van die landen profiteren? Kunt u dat
toelichten?
Antwoord
De Nederlandse verdragen bevorderen in het algemeen markttoegang en investeringen en kunnen
daarmee ook een positieve bijdrage leveren aan het vergroten van kansen op toegang tot
grondstoffen voor het Nederlands bedrijfsleven. Daarna is het aan het Nederlandse bedrijfsleven om
kansen te benutten. Genoemde landen kennen een economische groei waar zowel de eigen bevolking
als buitenlandse investeerders aan bijdragen en van profiteren. De Nederlandse overheid zal zich
inzetten om het Nederlandse bedrijfsleven in deze landen te ondersteunen.
Nederland sluit voor de toegang tot grondstoffen aan bij initiatieven in EU- en internationaal verband.
De EU besteedt veel aandacht aan vrije markttoegang tot grondstoffen, onder andere door opname
van afspraken in (handels)overeenkomsten. Daarnaast geldt dat de WTO-verdragen een voor alle
WTO-lidstaten bindend kader bieden voor wat betreft toegang tot grondstoffen.

Nr 135
Vraag
Hoe waarborgt u dat er tijdens handelsmissies ook tijd en ruimte is voor een verkenning van
mogelijkheden voor investering in en samenwerking met lokaal bedrijfsleven en maatschappelijke
organisaties?
Antwoord
In het programma van handelsmissies worden altijd matchmaking sessies georganiseerd waarin de
bezoekende en lokale bedrijven elkaar kunnen spreken. Voor deze bijeenkomsten worden lokale
publieke en private partijen uitgenodigd. Ook maatschappelijke organisaties kunnen aan deze sessies
deelnemen. Daarnaast vinden er sociale evenementen plaats zoals recepties en lunches waarbij leden
van de handelsmissie informeel in contact komen met lokale ondernemers en vertegenwoordigers van
het maatschappelijk middenveld. De ambassade neemt vaak de gelegenheid te baat om de
handelsmissie voor te lichten over het land en het ondernemingsklimaat.

Vraag 137
Wat zijn de consequenties voor Nederlandse bedrijven indien blijkt dat zij de OESO-normen schenden
in hun productieketen? Kunt u per bedrijfsleveninstrument aangeven hoe de hantering van de OESO
richtlijnen wordt gemonitord?
Vraag 149
De posten gaan bedrijven informeren over OESO normen. Op welke manier worden de aanbevelingen
van het SER rapport - OESO normen voorwaardelijk voor subsidie, stroomlijning van
subsidievoorwaarden en toezicht op naleving door overheid - verwerkt in het beleid en de rol van de
posten als handelsbevorderaar? Hoe wordt een onafhankelijke handhaving en controle gewaarborgd?
Vraag 182
Kunt u per bedrijfsleveninstrument aangeven, of het hanteren van de OESO richtlijnen voor
multinationals (anders dan alleen kennis genomen te hebben hiervan), een doorslaggevend criterium
is in de beoordeling van aanvragen en toekenning van subsidies?
Vraag 328
Kan de regering aangeven welke consequenties de aanbeveling van de SER uit het rapport
‘Ontwikkelen door ondernemen’ m.b.t. toepassing van OESO richtlijnen over MVO heeft voor de
verschillende bedrijfsleveninstrumenten? Binnen welke instrumenten was het respecteren van deze
richtlijnen nog geen verplichting om voor subsidie in aanmerking te komen? Op welke termijn gaat de
regering dit aanpassen en hoe wordt op de naleving toegezien?
Vraag 368
Bent u van plan bedrijven die gebruik maken van het bedrijfsleveninstrumentarium op gebied van
ontwikkelingssamenwerking, te toetsen op de implementatie van principes en richtlijnen op gebied
van MVO, zoals het Ruggie Framework, de Voluntary Principles on Human Rights and Security en de
OECD guidelines. Zo ja, hoe gaat u dat doen?
Antwoord
In het algemeen geldt dat alle bedrijven uit de 34 OESO-landen (en uit de 9 niet OESO-landen die de
OESO-richtlijnen onderschrijven) geacht worden de herziene OESO-richtlijnen (april 2011) na te leven.
Bedrijven die een investeringssubsidie ontvangen in het kader van het bedrijfsleveninstrumentarium,
dienen een verklaring te ondertekenen dat zij de OESO-richtlijnen zullen naleven. Monitoring vindt
plaats door organisaties die het bedrijfsleveninstrumentarium uitvoeren. Zij kunnen oog houden op de
uitvoering van de richtlijn op basis van eigen waarneming, signalen uit de media, van
maatschappelijke organisaties en posten. De posten zijn verplicht melding te maken van schendingen
die hen ter ore komen. Bij minder vergaande schendingen zal de uitvoerende organisatie met het
bedrijf de mogelijkheden van corrigerende acties verkennen en daarover tijdgebonden afspraken
maken. De ernst, omvang en het karakter van de schending alsmede de mate van invloed van het
bedrijf op het voorkomen of beëindigen van de schending spelen hierbij een belangrijke rol.
Indien blijkt dat een bedrijf geen invulling geeft aan zijn (mede) verantwoordelijkheid voor het
voorkomen of beëindigen van de schending of in geval er sprake is van een ernstige schending, zal
het bedrijf verantwoordelijk worden gesteld en zullen de juridische mogelijkheden onderzocht worden
om de subsidierelatie te beëindigen en het te subsidiëren bedrag te verminderen. Het kabinet heeft
onlangs een wetsvoorstel ingediend “Introductie van de bestuurlijke boete bij niet naleving van
bijzondere meldingsplichten bij rijkssubsidies”. Dit wetsvoorstel richt zich op schendingen van kinder-
en dwangarbeid.
Voor toekomstige financieringen aan bedrijven wil de regering de administratieve lastendruk van de
bedrijven terug brengen en de verantwoordelijkheid voor MVO sterker bij de bedrijven leggen.
Daarom zal de inzet voor de uitvoeringsorganisaties op het terrein van MVO de komende periode
verlegd worden van de beoordeling van de te financieren bedrijfsactiviteit naar de beoordeling van het
MVO-beleid van het aanvragende bedrijf en de daarbij behorende managementinstrumenten. De
ontvanger van de financiering dient daarnaast te verklaren de OESO-richtlijnen na te leven, waaronder
de door de OESO geadviseerde analyse van daadwerkelijke en mogelijke negatieve impact van de
eigen bedrijfsactiviteiten.
Nadere toelichting hierover zal volgen in de aanstaande kabinetsreactie op het SER advies.

Nr 139
Vraag
Op welke wijze gaat het kabinet mediadiversiteit in landen waar die tekort schiet bevorderen?
Antwoord
Nederland zet zich binnen internationale fora zoals de EU en de VN in voor de verantwoordelijkheid
van landen om ruimte te geven aan kritische journalistiek. Daarnaast zal Nederland
mediadiversiteitsprojecten, die zich bijvoorbeeld richten op training van journalisten of het omzeilen
van internetcensuur, blijven ondersteunen. In 2012 zal Nederland ook starten met een
uitwisselingsproject tussen journalisten en studenten journalistiek uit onder meer de Arabische regio.

Nr 141
Vraag
Over welke specifieke instrumenten beschikken ambassades om mensenrechtenverdedigers te
beschermen?
Antwoord
Mensenrechtenverdedigers dragen in eerste instantie zelf verantwoording voor hun eigen veiligheid en
bescherming. Ambassades kunnen op verschillende manieren wel de veiligheid en bescherming van
mensenrechtenverdedigers vergroten.
Centrale handleiding vormen de EU-richtsnoeren inzake mensenrechtenverdedigers, waarin specifiek
wordt omschreven wie mensenrechtenverdedigers zijn en hoe zij ondersteund kunnen worden. De
ambassades kunnen op praktisch niveau contacten onderhouden met mensenrechtenverdedigers en
bijeenkomsten organiseren. Ook kunnen zij individuele zaken bespreken met de regering van het land
van accreditatie. Verklaringen die lokaal worden afgelegd zijn bij voorkeur in EU-verband. Indien de
ambassade beschikt over middelen ter bevordering van de mensenrechten, kunnen
mensenrechtenverdedigers en organisaties financieel ondersteund worden.
Indien een situatie voor een mensenrechtenverdediger dermate bedreigend is en opvang in de regio
niet mogelijk is, kan hij/zij een beroep doen op een respijtvisum voor een verblijf van maximaal drie
maanden in Nederland zoals in de brief van 2 mei jl. aan uw Kamer uiteengezet. Opvang in Nederland
wordt vervolgens door de mensenrechtenverdediger of het maatschappelijk middenveld
georganiseerd.

Nr 143
Vraag
Kunt u aangeven hoe u probeert de Ethiopische regering "de voet dwars te zetten" gezien haar notoire
mensenrechtenschendingen in de Ogaden? Bepleit u in dit geval dat zij minder of zelfs geen EU-hulp
krijgen? Zo neen, waarom niet? Zo ja, hoeveel minder en per wanneer?
Antwoord
De mensenrechtensituatie in Ethiopië, ook in de Ogaden, heeft de aandacht van het kabinet.
Staatssecretaris Knapen heeft de mensenrechtensituatie met de Ethiopische autoriteiten besproken
tijdens zijn bezoek aan Ethiopië van 6 en 7 juni 2011. Ik ben echter niet voor conditionering van hulp
op gebied van de mensenrechten, omdat gewone burgers daar het slachtoffer van worden. De EU-
mensenrechtendialoog moet doorgaan; deze is leidend. Er is tot nu toe geen aanleiding tot het
stopzetten van hulp.

Nr 145
Vraag
Welke verdedigers van mensenrechten in landen waar de bilaterale relaties in 2012 extra aandacht
krijgen (o.a. Brazilië, Rusland, China, Israël) hebben steun gekregen van Nederland in de periode
2010 – tot heden? Bent u bereid mensenrechtenactivisten in deze landen te ondersteunen naast
intensivering van de economische diplomatie richting genoemde landen?
Antwoord
Steun aan mensenrechtenverdedigers is een prioriteit in het Nederlandse mensenrechtenbeleid.
Daarbij zijn de EU-richtsnoeren leidend. Nederland is, bilateraal of tezamen met de EU en andere
partners, wereldwijd actief ter uitvoering van deze richtsnoeren.
Nederland zet zich in voor mensenrechtenverdedigers, zo nodig ook in Brazilië, Rusland, China en
Israël, en dit naast de intensivering van de economische diplomatie.
Vanuit het mensenrechtenfonds wordt door diverse ambassades financiële steun gegeven aan
mensenrechtenverdedigers en hun organisaties. Ambassades onderhouden bilaterale contacten met
mensenrechtenverdedigers of binnen EU-verband. Verder financiert het Ministerie momenteel vijf
organisaties die wereldwijd of regionaal werken aan de veiligheid en zelfredzaamheid van
mensenrechtenverdedigers. Vanuit veiligheidsoverwegingen wordt niet op steun aan individuele
mensenrechtenverdedigers ingegaan. In het algemeen geldt dat met name in de EU
mensenrechtendialoog met betreffende landen concrete gevallen aan de orde worden gesteld.

Nr 147
Vraag
Kan de Minister openheid geven over de aard en volume van de relaties van EU personen en bedrijven
met deze Syrische personen en bedrijven?
Antwoord
De Nederlandse overheid verzamelt geen informatie over de relaties van individuele bedrijven met
andere bedrijven in derde landen. Het is in eerste instantie aan bedrijven zelf zich te houden aan
geldende wet- en regelgeving. De overheid stelt handhaving van de sancties zeker door middel van
administratieve en eventueel strafrechtelijke maatregelen.

Nr 152
Vraag
de
Wat heeft de regering ondernomen, in het kader van de 3 pijler ‘werken aan vrijheid’, in de zaak van
de Turkse cartoonist Bahadır Baruter die wordt vervolgd wegens het in een cartoon afwijzen van 
Allah?
Antwoord
Deze zaak is onder de Turkse rechter. Nederland heeft, meer in algemene zin, al eerder bezorgdheid
uitgesproken over de negatieve ontwikkeling rond de vrijheid van meningsuiting en persvrijheid in
Turkije en zal dit in contacten met de Turkse autoriteiten aan de orde blijven stellen.

Nr 154
Vraag
Welke sancties heeft Indonesië, als notoire schender van de mensenrechten jegens Molukkers,
Papoea’s en christenen opgelegd gekregen van de EU?
Antwoord
Tegen Indonesië zijn geen EU-sancties van kracht.

Vraag 158
Welke stappen zet Nederland op het gebied van de positie van etnische en religieuze minderheden in
Iran en Pakistan?
Vraag 159
Op welke wijze wordt op Europees niveau samengewerkt op dit punt (etnische en religieuze
minderheden Iran en Pakistan)?
Antwoord
De mensenrechtensituatie in Iran en Pakistan verslechtert. In Teheran en Islamabad volgt de
Nederlandse ambassade de ontwikkelingen nauwgezet. In alle bilaterale contacten worden de
mensenrechtensituatie en specifieke individuele gevallen zoals Youssef Nadarkhani of Asia Bibi
aangekaart. Verder steunt Nederland NGO’s vanuit het Mensenrechtenfonds en werkt het nauw met
hen samen op het gebied van kennis en informatie-uitwisseling.
Pakistan en Iran zijn voor de EU prioritaire landen op het gebied van mensenrechten in het algemeen
en religieuze minderheden in het bijzonder. Nederland zet zich in EU-verband in beide landen in voor
gelijke rechten voor groepen en individuen die als gevolg van hun geloofsovertuiging worden
gediscrimineerd en vervolgd. Nederland heeft bijgedragen aan de EU Human Rights Country Strategy
die eind juni is verschenen. De huidige EU-inzet ten aanzien van Pakistan richt zich op verbetering van
de behandeling van minderheden en het ongedaan maken van de voorbehouden die Pakistan heeft
opgeworpen bij de ratificatie van de International Convention of Civil and Political Rights (ICCPR) en
United Nations Convention Against Torture (UNCAT). Vooral het voorbehoud over de sharia-wetgeving,
die Pakistan niet herroepen heeft, is zorgelijk. Wat betreft Iran, heeft de Hoge Vertegenwoordiger op
10 januari jl. voorstellen gedaan voor een effectief en gecoördineerd EU-mensenrechtenbeleid. Dat
bestaat uit een breed pakket: sancties, ingesteld op 12 april jl. en recent uitgebreid (visarestricties en
EU-brede bevriezing tegoeden voor 61 mensenrechtenschenders), dialoog (de EU zet in op informele
gesprekken op laag niveau buiten Iran)en steun aan NGO’s. Tevens heeft Nederland bijgedragen aan
de verbetering van de EU-mechanismen om de mensenrechtensituatie te monitoren en daarop te
reageren.

Nr 161
Vraag
Kan nader gespecificeerd worden bij welke gelijkgezinde landen Nederland zich graag aansluit op het
gebied van mensenrechten en bij welke bestaande initiatieven Nederland zich graag aansluit?
Antwoord
De gelijkgezindheid van landen verschilt per onderwerp. In vele gevallen vindt Nederland aansluiting
bij EU-landen als Zweden, Denemarken, Duitsland, het VK en Frankrijk. Ook niet-EU-landen als de VS,
Canada, Noorwegen en Zwitserland zitten vaak op één lijn met Nederland. Nederland zoekt daarnaast
ook naar mogelijkheden om zich aan te sluiten bij interregionale initiatieven, bijvoorbeeld t.a.v. een
LHBTIQ-statement, respectievelijk een Jemen-resolutie in de Mensenrechtenraad. De prioriteiten
worden wat dat betreft ingegeven door de regeringsnotitie 'Verantwoordelijk voor Vrijheid'.

Nr 163
Vraag
In welke landen is RNW naar uw opvatting straks actief? In welke talen wordt dan uitgezonden? En
met welke ‘content’? Korte golfradio? Internet?
Antwoord
Ten behoeve van de toekomstige subsidierelatie met het ministerie van Buitenlandse Zaken is de
Wereldomroep bezig met het formuleren van een beleidsvisie ter invulling van het vrije woord, die zal
worden voorgelegd aan het Ministerie. Dit proces zal vermoedelijk begin 2012 zijn afgerond. Uit deze
beleidsvisie volgt vervolgens een keuze voor landen, thema’s en middelen van transmissie. In de
Mediabrief van 17 juni 2011 staat dat de korte golf als distributieplatform zal worden afgebouwd.

Nr. 166
Vraag
Bestaat er in het geïntegreerde beleid voor de Arabische regio ruimte voor “cross border” initiatieven?
Antwoord
Indien er vraag is uit de regio voor “cross border” initiatieven, dan is ondersteuning van dergelijke
initiatieven mogelijk.

Nr 168
Vraag
Hoe reflecteert Nederland op het Economisch beleid dat de afgelopen decennia is gevoerd in en ten
aanzien van de Arabische regio (met steun van donoren) en hoe Nederlandse ondersteuning aan het
bedrijfsleven in de regio (en de verdere steun in samenwerking met EU/IMF/WB) daar een verbetering
op is?
Antwoord
Ontwikkeling van de private sector, evenals economische diplomatie, is één van de speerpunten van
het regeerakkoord. Nederland zet zich daarnaast in EU-verband in voor verbeterde markttoegang voor
producten uit de regio. Nederland neemt hierin, samen met een aantal andere lidstaten, het initiatief.
Meer dan voorheen is het beleid gericht op ontwikkeling van de private sector, vooral het MKB, als
motor van de economische groei en het creëren van werkgelegenheid. Het “Private Sector
Investeringsprogramma” (PSI) wordt daarom opengesteld voor landen die aan de criteria daarvoor
voldoen (Algerije, Irak, Jordanië, Tunesië en Syrië –alhoewel voor dit laatste land op dit moment een
moratorium geldt vanwege de binnenlandse situatie). Marokko, Egypte, Jemen en de Palestijnse
gebieden staan reeds op de PSI-landenlijst. Er vindt interdepartementaal overleg plaats over de
openstelling van het programma voor Libië.

Nr 171
Vraag
Wat wordt bedoeld met sterkere expertise op het gebied van beleidscoherentie voor ontwikkeling?
Wordt hier gesproken over mensen of geld?
Nr 173
Vraag
Kunt u een nadere toelichting geven op de sterkere expertise bij Buitenlandse Zaken voor
beleidscoherentie en ontwikkeling? Wordt dit betaald uit ODA?
Antwoord
Door meer en beter gebruik te maken van externe kennis van onder meer NGO’s (zie het antwoord op
vraag 361) zal de inbreng van coherentie expertise vanuit BZ toenemen. Een intensivering van
contacten met de Europese Commissie, EU-lidstaten, de OESO en wetenschappers zal de expertise op
het gebied van beleidsvorming, resultaatmeting en evaluatie versterken (zie ook antwoord op vraag
94). De intensivering op expertise betreft niet de inzet van meer geld of extra personeel en brengt dus
geen extra kosten met zich mee.

Nr 174
Vraag
Nederland belooft ondersteuning aan transitieprocessen op basis van conditionaliteit (mensenrechten,
goed bestuur). Verbindt Nederland bepaalde voorwaarden aan de steun aan Egypte? In hoeverre is
Nederland over deze voorwaarden in dialoog met het Egyptisch maatschappelijk middenveld?
Antwoord
In de Kamerbrief Arabische Regio van 24 juni 2010 (vergaderjaar 2010-2011, 32 623, nr. 40), heeft
de regering het Nederlandse beleid voor financiële ondersteuning van de transitieprocessen in de
Arabische wereld, waaronder Egypte, uiteengezet. Deze ondersteuning is gericht op drie terreinen:
democratie, rechtsstaat en mensenrechten, en economische transitie. Op deze steun is conditionaliteit
van toepassing: Meer steun voor meer toewijding aan transitieproces en minder steun voor minder
toewijding aan transitieproces. Over voortgang van het transitieproces in de betrokken landen laat de
regering zich informeren door onder andere de Nederlandse ambassades aldaar, die in contact staan
met het maatschappelijk middenveld.

Nr 176
Vraag
Kunt u uitleggen hoe het verminderen van het aantal partnerlanden tot 15 zich verhoudt met het
rekening houden met kansen en mogelijkheden van het Nederlandse bedrijfsleven waardoor -conform
de wens van het bedrijfsleven- de lijst van landen die in aanmerking komen voor inzet van het OS
bedrijfsleveninstrumentarium niet inkrimpen, zodat de meeste bedrijfsleveninstrumenten nu
openstaan voor 60 landen?
Antwoord
Internationale handels- en productieketens beperken zich niet tot landenlijsten. Ook het Nederlandse
bedrijfsleven laat zich niet beperken tot alleen kansen in de 15 partnerlanden voor
ontwikkelingssamenwerking. Om het Nederlandse bedrijfsleven effectief te kunnen betrekken bij
ontwikkelingssamenwerking, moeten deze bedrijven de markt(ontwikkelingen) kunnen volgen.
Daarom staan de centrale bedrijfsleveninstrumenten open in 60 landen, waaronder de 15
partnerlanden. Dezelfde redenering volg ik overigens ook bij de NGO’s. Ook zij moeten hun netwerken
en specifieke expertise ruimer kunnen inzetten dan de 15 partnerlanden.

Vraag 186
Kan de regering aangeven welke definitie zij hanteert voor de begrippen gebonden en ongebonden
hulp? Kan het zo zijn dat bepaalde hulpinstrumenten formeel niet gebonden zijn, maar in de praktijk
toch vooral het Nederlandse bedrijfsleven ten goede komen? Kan onderbouwd en per instrument
aangegeven worden dat het laatste bij de Nederlandse instrumenten voor ondersteuning van het
bedrijfsleven, voor zover met ODA middelen gefinancierd, niet het geval is?
Vraag 326
Kan de regering aangeven welke definitie zij hanteert voor de begrippen gebonden en ongebonden
hulp? Kan het zo zijn dat bepaalde hulpinstrumenten formeel niet gebonden zijn, maar in de praktijk
toch vooral het Nederlandse bedrijfsleven ten goede komen? Kan onderbouwd en per instrument
aangegeven worden dat het laatste bij de Nederlandse instrumenten voor ondersteuning van het
bedrijfsleven, voor zover met ODA middelen gefinancierd, niet het geval is?
Vraag 370
Kan de regering aangeven welke definitie zij hanteert voor de begrippen gebonden en ongebonden
hulp? Kan het zo zijn dat bepaalde hulpinstrumenten formeel niet gebonden zijn, maar in de praktijk
toch in belangrijke mate het Nederlandse of Wsterse bedrijfsleven ten goede komen (zoals ORIO)?
Kan onderbouwd en per instrument aangegeven worden dat het laatste bij de Nederlandse
instrumenten voor ondersteuning van het bedrijfsleven, voor zover met ODA middelen gefinancierd,
niet het geval is?
Antwoord
In OESO/DAC verband wordt er naar gestreefd zoveel mogelijk tot ontbinding van hulp over te gaan.
Ook Nederland heeft zich hieraan gecommitteerd. De OESO/DAC hanteert de volgende ODA-richtlijn
aangaande ongebonden hulp: ongebonden hulp omvat leningen en schenkingen die worden
gefinancierd uit overheidshulp (Official Development Aid) waarvan de opbrengst in zijn geheel vrij
beschikbaar is voor inkoop van goederen en diensten uit alle OECD landen en alle
ontwikkelingslanden.
Het grootste bedrijfsleveninstrument dat ongebonden is (in de MOL’s) en waar Nederlandse bedrijven
veelvuldig gebruik van maken is het PSI. Bij circa 90% van de uitgaven was één van de joint-venture
partners een Nederlands bedrijf. Het aantal buitenlandse aanvragers is echter wel aan het toenemen,
onder meer door de grotere bekendheid van het programma. ORIO is ook ongebonden, waarbij de
verwachting is dat Nederlandse bedrijven erin zullen slagen om opdrachten te winnen, op basis van
kwaliteit en de geïntegreerde benadering van ontwerp- en productiefase bij projecten. Duidelijk is dat
in het voortraject van ORIO, bij de ontwikkeling van infrastructuurprojecten, Nederlandse consultants
goed vertegenwoordigd zijn. Het IDF (Infrastructure Development Fund), uitgevoerd door de FMO, is
tevens ongebonden. Het Nederlandse bedrijfsleven is bij 11,5% van de IDF uitgaven betrokken.
Daarnaast zijn er nog andere ongebonden programma’s gericht op bedrijven zoals het Africa
Enterprise Challenge Fund (participatie Nederlandse bedrijven gering), het CBI en de door het
Agentschap NL/EVD uitgevoerde Matchmakingsfaciliteit. Bij deze programma’s zijn de begunstigden
vooral bedrijven uit ontwikkelingslanden.

Nr 188
Vraag
Bent u van mening dat zelfredzaamheid voor armen voorheen niet het doel van OS-beleid was? Zo ja,
kunt u dat toelichten?
Antwoord
Ook in het verleden was zelfredzaamheid doel van het OS-beleid. Het nieuwe beleid legt echter meer
nadruk op de economische dimensie van zelfredzaamheid en het verkrijgen van een zelfstandig
inkomen voor grote groepen. Daarnaast is er aandacht voor de mate waarin landen als geheel door
het verhogen van het nationale inkomen en het heffen van meer belastingen meer zelfstandig de
ontwikkelingsagenda ter hand kunnen nemen.

Nr 190
Vraag
Voedsel wordt gedefinieerd als basale behoefte van de mens, zonder dat het ook expliciet wordt
benoemd als Universeel recht. Betekent dit een verschuiving van de positie van Nederland t.o.v.
naleving en promotie van de Voluntary Guidelines to Support the Progressive Realization of the Right
to Adequate Food in the Context of National Food Security (FAO 2004)?
Antwoord
De positie van Nederland t.o.v. de naleving en promotie van deze vrijwillige FAO richtlijnen is
ongewijzigd.

Nr 193
Vraag
Milieu, goed bestuur en gelijke rechten en kansen voor vrouwen (gender rights) worden opgevoerd als
dwarsdoorsnijdende thema’s. U geeft aan dat deze meewegen bij de programmering. Op welke wijze?
Hoe gaat u hier uitvoering aan geven?
Antwoord
Milieu, goed bestuur en gender zijn dwarsdoorsnijdende aandachtsgebieden die, waar relevant,
worden meegenomen bij de uitvoering van de speerpunten water, voedselzekerheid, veiligheid en
rechtsorde en seksuele en reproductieve gezondheid en rechten (SRGR). De focusbrief
ontwikkelingssamenwerking en de antwoorden op de vragen over de focusbrief (Kamerstuk 32605)
gaan in op de wijze waarop de dwarsdoorsnijdende thema’s binnen de speerpunten worden
geïntegreerd. Verbetering van bestuur vormt een belangrijk onderdeel van de speerpunten, en is in
fragiele staten een doelstelling op zichzelf.
Voor alle partnerlanden zijn politieke analyses gemaakt op basis waarvan de ambassade een
meerjarenstrategie heeft opgesteld. Goed Bestuur, milieu en gender worden in de analysefase
meegenomen. Op basis hiervan kunnen activiteiten en programma’s op deze terreinen worden
ondersteund.
Wat betreft het integreren van milieuaspecten in de programmering van de ambassades in de
meerjarige strategieën zie het antwoord op vraag 201.

Nr 195
Vraag
Welke criteria worden gebruikt voor het selecteren van multi- en bilaterale instellingen ter bevordering
van SRGR?
Antwoord
Alle organisaties waarmee wordt samengewerkt op het terrein van SRGR worden geselecteerd op
basis van de mate waarin zij een bijdrage leveren aan de realisering van de beleidsdoelstellingen.
Gekeken wordt naar effectiviteit en bewezen staat van dienst (evaluaties, score cards). Ook de mate
van aansluiting bij het nationale beleid en de inbedding in de lokale context is van belang.

Nr 197
Vraag
Op welke wijze komt u uw toezegging na dat meer aandacht gaat komen voor SRGR in het onderwijs
met een focus op opleidingen van gezondheidspersoneel en seksuele voorlichting voor jongeren? Op
welke wijze zal “comprehensive sexuality education” voor jongeren ingebouwd worden in
onderwijscurricula? Hoeveel middelen gaan naar dit programma?
Antwoord
Het Ministerie voert thans een studie uit naar de meest effectieve interventies vanuit onderwijs ten
behoeve van SRGR. De aanbevelingen zullen richting geven aan de intensivering in 2012.
In sommige landen wordt nu al de ondersteuning aan opleidings- en onderwijsprogramma’s ingezet
om seksuele voorlichting aan jongeren te introduceren dan wel te versterken; Bangladesh is een
voorbeeld. Ook NGO’s aangesloten bij de SRGR Alliantie en regionale organisaties zoals Forum of
African Women Educationalists/FAWE zijn betrokken bij seksuele voorlichting voor jongeren in formele
en informele settings. Multilaterale organisaties als UNESCO, UNICEF en UNFPA zijn actief in het
programmeren van seksuele voorlichting aan jongeren en het trainen van onderwijskrachten op dit
gebied inclusief het incorporeren van ‘comprehensive sexuality education’ in de onderwijscurricula.

Nr 201
Vraag
Kunt u aangeven hoe u uitvoering geeft aan de motie Ferrier (32605, nr.45) en hoe het traject van
mainstreamen van milieu en klimaat is gestart met het oog op de opmaak en de beoordeling van de
meerjarige landenstrategieën 2012-2015? Bent u van mening dat alleen meerjarige
uitvoeringsprogramma’s kunnen worden goedgekeurd die blijk geven van een duurzame oriëntatie,
zodat er ruimte komt om in de komende jaarplannen steeds meer werk te maken van een echt op
duurzaamheid en ecosysteembehoud gericht beleid?
Antwoord
Om uitvoering te geven aan de motie Ferrier is aan de ambassades gevraagd om in hun
meerjarenplanning nadrukkelijk aandacht te besteden aan milieu-en klimaataspecten in de uitwerking
van de prioriteiten. De ambassades zijn ondersteund door formuleringsmissies voor de prioriteiten
voedselzekerheid en water die expliciet de opdracht hadden meegekregen om ook naar de milieu-en
klimaataspecten van de voorgestelde programma’s te kijken.
In de beoordeling van de meerjarige landenstrategieën 2012-2015 wordt gekeken in hoeverre de
duurzaamheidsaspecten in resultaatketens van de planning zijn opgenomen en meetbaar zijn. Indien
de uitwerking niet voldoende concreet is, zal dit in onderling overleg met de ambassades verder
worden vormgegeven. Daarbij zal per situatie bekeken worden of en hoe daarbij Nederlandse en
lokale expertise en ervaring kunnen worden ingezet.
De beoordeling van meerjarige landen strategieën is nog niet afgerond. Het is duidelijk dat bij de
goedkeuring nadrukkelijk gelet wordt op een duurzame oriëntatie van de voorgestelde programma’s.
Overigens worden geen programma’s gestart die ecosysteembehoud als doel hebben, maar wordt
duurzaam beheer en gebruik van ecosystemen ondersteund en versterkt daar waar het de gekozen
prioriteiten kan ondersteunen.

Nr 203
Vraag
Kunt u aangeven of u in de komende jaren financieel meer middelen beschikbaar stelt
voor HIV-preventie dan in voorgaande jaren en waar dit uit blijkt in uw begroting, dit in
lijn met uw eerdere toezegging dat preventie een belangrijk onderdeel is van uw beleid en dat het
internationaal gezien ondergefinancierd blijft.
Antwoord
Voor een toelichting op de bijdragen aan HIV/Aids in voorgaande jaren en in 2012 verwijs ik naar het
antwoord op vraag 404 en het antwoord op vraag 48 naar aanleiding van de HGIS nota.
Nederland geeft aan internationale organisaties zoals UNAIDS, WHO en het Global Fund
ongeoormerkte bijdragen. Hiermee is moeilijk aan te geven welk deel van de Nederlandse financiering
naar preventie gaat. Het Global Fund rapporteert dat 30% van de cumulatieve uitgaven voor HIV/Aids
naar preventie gaat. Nederland zet zich binnen deze fondsen nadrukkelijk in voor preventie.
Nederland draagt via het onlangs toegekende Key Populations Fonds bij aan preventie van HIV onder
kwetsbare groepen, zoals homomannen, druggebruikers en sekswerkers (EUR 7 mln per jaar). Via de
publiek-private partnerschappen voor productontwikkeling wordt bijgedragen aan de ontwikkeling van
het HIV-vaccin en microbicides die vrouwen tegen HIV-infecties beschermen (in 2012 samen ongeveer
EUR 7 mln).
Overigens is HIV-preventie altijd een belangrijke pijler geweest van het internationale HIV/Aids beleid
én is preventie een zeer breed begrip, zoals ik schetste in mijn brief aan de Tweede Kamer van 18
april 2011 (‘Nadere uitwerking SRGR en HIV/Aids’, KST 32605 nr 3).

Nr 205
Vraag
Wat zijn de middenlange termijn plannen voor een OS relatie met Indonesië?
Antwoord
In de Focusbrief van 18 maart 2011 is aangegeven dat het aantal partnerlanden wordt teruggebracht
van 33 naar 15 landen. Indonesië blijft één van de partnerlanden. De OS relatie met Indonesië blijft
dus op de middellange termijn bestaan. Indonesië is één van de profiel-3 landen. Met deze landen
wordt gewerkt aan een verbreding van de relaties richting een meer economische relatie, gebaseerd
op wederzijds belang. Dat werd laatstelijk tijdens het bezoek van Staatssecretaris Knapen aan
Indonesië in juli 2011 door de Nederlandse en Indonesische autoriteiten bevestigd.

Nr 207
Vraag
Kunt u aangeven hoe u de motie Voordewind gaat uitvoeren over het slechts beperkt verminderen van
het beschikbare budget voor de DRC? Hoeveel verwacht u de komende jaren uit te geven in de DRC
via niet-gedelegeerde fondsen en vanuit welke voorzieningen gaat dat gebeuren? Kunt u aangeven
voor de regionale programma’s waar de DRC deel van uitmaakt, welke bedragen er voorzien zijn voor
de DRC?
Antwoord
De motie Voordewind verzocht de regering het regionale programma aan onder andere de
Democratische Republiek van de Congo (DRC) te intensiveren. Zoals de staatssecretaris van
Buitenlandse Zaken destijds heeft aangegeven, is hij bereid tot aandacht voor een regionale
benadering in de Grote Meren regio, met bijzondere aandacht voor het oosten van de DRC.
Het regionale programma dat beheerd wordt door de ambassade te Kigali zal daarom worden
voortgezet en ook ten goede blijven komen aan het oosten van de DRC. Eind september hebben de
ambassades voorstellen ingediend voor hun budgetten in de periode 2012-2015. Deze voorstellen
worden momenteel beoordeeld; besluitvorming hierover vindt plaats in december 2011. Dit geldt ook
voor het regionale programma. Bij Voorjaarsnota 2012 zal de Kamer worden geïnformeerd over de
definitief toegekende budgetten.
Daarnaast kan de DRC aanspraak blijven maken op centrale middelen op het gebied van humanitaire
hulp, mensenrechten, gender, stabiliteit en wederopbouw. Toekenning van deze middelen gebeurt op
basis van projectvoorstellen. Ook hier valt dus niet bij voorbaat aan te geven om welke bedragen het
zal gaan.

Nr 211
Vraag
De verschillende donoren van Jemen lijken op dit moment niet op een lijn te zitten. Is de minister
bereid om een bijeenkomst te vragen van “Friends of Yemen” met als doel gecoördineerde steun aan
Jemen te garanderen?
Antwoord
De donoren actief in Jemen hebben regulier contact, en zijn eensgezind in hun oproep aan president
Saleh om het door de Gulf Cooperation Council (GCC) voorgestelde plan voor vreedzame politieke
transitie te implementeren. Tevens vindt regelmatig overleg plaats met als doel zoveel mogelijk
samen op te trekken bij het starten van nieuwe OS-programma’s en projecten zodra de
veiligheidssituatie dit toelaat. Gezien de huidige politieke onzekerheid en veelvuldige
geweldsuitbarstingen in Jemen is het bijeenroepen van een “Friends of Yemen”-bijeenkomst op dit
moment niet opportuun.

Vraag 213
Hoeveel geld heeft u begroot voor de transitiefaciliteit voor respectievelijk Colombia, Zuid Afrika en
Vietnam? Kunt u hierbij onderscheid maken tussen ODA en non-ODA?
Vraag 364
Hoe hoog is de bijdrage vanuit het ODA budget aan de Transitiefaciliteit? Is armoedebestrijding en het
bereiken van de allerarmsten een doelstelling van de faciliteit?
Antwoord vraag 213 en vraag 364:
De Transitiefaciliteit staat open voor Colombia, Vietnam en Zuid Afrika en wordt vanaf 2012
gezamenlijk gefinancierd door het ministerie van Buitenlandse Zaken en het ministerie van
Economische Zaken, Landbouw en Innovatie. Het deel van de middelen voor de transitiefaciliteit dat
op de begroting van het ministerie van Buitenlandse Zaken staat betreft ODA-middelen.
Jaar ODA Non-ODA Totaal
2011 EUR 13 mln. EUR 13 mln.
2012 EUR 17 mln. EUR 5 mln. EUR 22 mln.
2013 EUR 15 mln. EUR 10 mln. EUR 25 mln.
2014 EUR 13 mln. EUR 15 mln. EUR 28 mln.
Evaluaties EUR 450.000 EUR 450.000
Totaal EUR 58,45 mln. EUR 30 mln. EUR 88,45 mln.
De doelstelling van de transitiefaciliteit is om met behulp van de inzet van Nederlandse kennis en
kunde de transitie van een OS- naar een economische relatie mogelijk te maken.
De respectievelijke bedragen voor Colombia, Zuid-Afrika en Vietnam moeten nog worden vastgesteld
op basis van ingediende plannen.

Nr 215
Vraag
Welke mogelijkheden tot verbetering ziet u voor EDEO en welke voorstellen worden daarvoor in
Beneluxverband gedaan?
Antwoord
De voorstellen die Nederland in Beneluxverband heeft gedaan, hadden als doel de samenwerking
tussen de EDEO en de diplomatieke diensten van de lidstaten te verbeteren. Deze voorstellen zijn Uw
kamer bij het verslag van de Raad Buitenlandse Zaken van 12 april 2011 toegegaan (Kamerstuk
21501-02 nr. 1054). Deze voorstellen zijn een aantal maal besproken tussen de EDEO en de lidstaten
en hebben tot een aantal afspraken geleid, bijvoorbeeld over gezamenlijke verklaringen en
demarches. Ook is gebleken dat er veel steun bestaat om de EDEO een rol in crisissituaties te geven,
die nog nader moet worden uitgewerkt. In 2013 zal een evaluatie van de EDEO plaatsvinden.

Nr 217
Vraag
Klopt het dat de opbrengsten van de ETS veiling vanaf 2013 ongeoormerkt als staatsinkomsten zullen
worden geboekt i.p.v. voor energie en klimaat adaptatie conform de afspraak in Europees verband
(Kopenhagen)? Zo ja, waarom?
Antwoord
Ja. In de politieke verklaring van december 2008 memoreert de Europese Raad dat de lidstaten in
overeenstemming met hun respectieve grondwettelijke en budgettaire eisen bepalen hoe de
opbrengsten van de veiling van emissierechten in het ETS gebruikt zullen worden en neemt er nota
van dat de lidstaten bereid zijn tenminste de helft van dat bedrag te gebruiken om
broeikasgasemissies te verminderen, klimaatverandering tegen te gaan en te helpen bij aanpassing
daaraan. Nederland wijst op grond van de nationale begrotingsregels iedere vorm van oormerken van
nationale begrotingsmiddelen van de hand. Op eigen wijze levert Nederland met de gereserveerde
begrotingsmiddelen voor duurzame energie, energiebesparing en financiering van adaptatie- en
mitigatieprojecten in ontwikkelingslanden reeds een substantiële bijdrage aan het nationaal, Europees
en internationaal klimaatbeleid. Het rapport van Nederland aan de Europese Commissie, waarin een
overzicht wordt gegeven van de veilingopbrengsten en de inzet voor klimaatbeleid, zal ook naar de
Kamer worden gestuurd.

Nr 219
Vraag
Kunt u aangeven hoe het ‘genereren van private financiering’ in zijn werk gaat?
Antwoord
Het genereren van private financiering betreft de stimulering van private investeringen in mitigatie en
adaptatie gerelateerde activiteiten in ontwikkelingslanden. Initiatieven hieromtrent zijn volop in
ontwikkeling en richten zich op een viertal sporen:
1. Verbeteren van het investeringsklimaat in ontwikkelingslanden;
2. Het creëren van een ‘level playing field’ voor koolstofarme investeringen door het bevorderen
van de afbouw van subsidies voor fossiele brandstoffen;
3. Het oplossen van klimaatspecifiek marktfalen via het bevorderen van het beprijzen van de
uitstoot van broeikasgassen;
4. Verbeteren van het risico – rendementsverhouding van klimaatrelevante investeringen. Omdat
de klimaatfinanciering in ontwikkelingslanden zal plaatsvinden en het investeringen in relatief
nieuwe technologieën betreft hebben veel bedrijven te maken met een dubbel risico. Denk
bijvoorbeeld aan investeringen in hernieuwbare energieprojecten of recycling. Hierdoor daalt
het rendement van de projecten en worden investeringen niet gedaan of uitgesteld. De lokale
nationale overheid kan met publiek geld risico's van klimaatprojecten verminderen en zo
bijdragen aan het mobiliseren van private klimaatinvesteringen in ontwikkelingslanden (de
hefboomwerking). Met name programma’s van de multilaterale ontwikkelingsbanken spelen
een belangrijke rol bij de ondersteuning van dergelijke initiatieven. Daarnaast heeft een aantal
ontwikkelde landen (o.a. VS en Japan) nieuwe private financiering voor klimaatacties
gegenereerd door risico’s te verminderen met behulp van kredieten en garanties die worden
ingezet voor export-promotie (non-ODA klimaatfinanciering)
De EU zal inzetten op een flinke bijdrage van de private sector in de 100 miljard USD
klimaatfinanciering die per jaar vanaf 2020 door de ontwikkelde landen zal worden gemobiliseerd. In
de VN klimaatonderhandelingen is echter nog geen duidelijke afspraak gemaakt over welke private
financiering mee mag tellen om het internationale financieringsdoel te behalen.
Vooralsnog lijkt een mix van ODA en niet-ODA klimaat financieringsinstrumenten het best aan te
sluiten bij de belangen van ontwikkelingslanden, ontwikkelde landen en het bedrijfsleven om
klimaatrelevante investeringen te versnellen. Door de EU is aangegeven dat overheden niet dezelfde
mate van zekerheid kunnen afgeven rondom gemobiliseerde private bijdragen als zij dat kunnen voor
gemobiliseerde publieke bijdragen. Daarnaast zijn private bijdragen, gezien de vaak internationale
stromen van privaat kapitaal, niet vanzelfsprekend aan individuele donor landen toerekenbaar.

Nr 222
Vraag
Welke leden zijn vertegenwoordigd in de groep van wijzen?
Antwoord
De Groep van Wijzen wordt voorgezeten door mr. A.W.H. (Arthur) Docters van Leeuwen, de overige
leden zijn mr. P.Ch. (Tineke) Lodders- Elfferich, mevr. M.M.C. (Meiny) Prins, drs. P.J.Th. (Pieter)
Marres en prof. dr. J. (Ko) Colijn.

Nr 224
Vraag
Hoe verhoudt zich de opmerking dat mensenrechtenbeleid zich richt op de terreinen waar vrijheid,
veiligheid en welvaart elkaar versterken, tot de opmerking dat Nederland “consequent strijdt tegen
ernstige mensenrechtenschendingen als marteling, executies en verdwijningen"?
Antwoord
Nederland is er van overtuigd dat mensenrechten niet op zichzelf staan, maar geheel zijn verweven
met, en daarom niet los gezien kunnen worden van, veiligheidskwesties en economische ontwikkeling.
Het optreden tegen stelselmatige en uiterst grove mensenrechtenschendingen zoals marteling,
executies en verdwijningen past binnen deze aanpak. Nederland beschouwt dergelijke praktijken als
bijzonder serieuze inbreuken op het menswaardig bestaan die de stabiliteit van een samenleving
direct beïnvloeden en die bovendien investeringen in het kader van maatschappelijk verantwoord
ondernemen vaak bemoeilijken. Om deze redenen zal Nederland zich blijven uitspreken tegen de
toepassing van deze activiteiten en zet Nederland zich er actief voor in dat daders van deze misdrijven
niet vrijuit gaan.

Nr 226
Vraag
In de brede relatie landen Indonesië, Kenia, Ghana en Bangladesh wordt het hulpprogramma
omgevormd. Kunt u per beleidsartikel een overzicht geven van de bilaterale uitgaven mutaties in de
periode 2011-2015 per land?
Antwoord
Het is nog niet mogelijk een overzicht te geven van de toegekende budgetten voor 2012 t/m 2015.
Eind september hebben de ambassades voorstellen ingediend voor hun budgetten in de periode 2012-
2015. Deze voorstellen worden momenteel beoordeeld; besluitvorming hierover vindt plaats in
december 2011. Bij Voorjaarsnota 2012 zal de Kamer worden geïnformeerd over de definitief
toegekende budgetten.
De verwachte bilaterale uitgaven in 2011 en de in de MvT 2012 begrote bilaterale uitgaven in 2012
worden weergegeven in onderstaande tabel:
2011 *  2012
Bangladesh
2.07 Goed bestuur 1.869.000 2.05 Veiligheid, goed bestuur en rechtsorde 3.162.000
4.03 Ondernemingsklimaat ontwikkelingslanden 445.000 4.03 Private sector ontwikkeling 1.500.000
5.01 Onderwijs 16.910.000 5.01 Goed onderwijs 15.000.000
5.03 Gender 1.157.000 5.03 Gelijke rechten en kansen voor vrouwen 2.500.000
5.05 Reproductieve gezondheid 5.700.000 5.04 Seksuele en reproductieve gezondheid 2.000.000
6.01 Milieu en water 9.300.000 6.02 Efficient en duurzaam watergebruik 22.122.000
6.02 Duurzaam waterbeheer 13.940.000 totaal 46.284.000
totaal 49.321.000
Ghana
2.07 Goed bestuur 323.000 4.02 Effectief armoedebeleid 10.000.000
4.02 Armoedevermindering 10.000.000 4.03 Private sector ontwikkeling 4.000.000
4.03 Ondernemingsklimaat ontwikkelingslanden 600.000 5.03 Gelijke rechten en kansen voor vrouwen 1.113.000
5.01 Onderwijs 7.961.000 5.04 Seksuele en reproductieve gezondheid 16.000.000
5.03 Gender 485.000 6.01 Duurzaam milieugebruik wereldwijd 8.611.000
5.04 HIV/AIDS 10.000 6.02 Efficient en duurzaam watergebruik 245.000
5.05 Reproductieve gezondheid 19.371.000 totaal 39.969.000
6.01 Milieu en water 9.100.000
6.02 Duurzaam waterbeheer 325.000
totaal 48.175.000
Indonesië
2.07 Goed bestuur 11.740.000 2.05 Veiligheid, goed bestuur en rechtsorde 7.140.000
4.03 Ondernemingsklimaat ontwikkelingslanden 2.000.000 4.03 Private sector ontwikkeling 2.000.000
5.01 Onderwijs 13.200.000 5.01 Goed onderwijs 12.000.000
5.02 Kennisontwikkeling 4.000.000 6.01 Duurzaam milieugebruik wereldwijd 12.800.000
6.01 Milieu en water 12.800.000 6.02 Efficient en duurzaam watergebruik 13.100.000
6.02 Duurzaam waterbeheer 9.600.000 totaal 47.040.000
totaal 53.340.000
Kenia
1.02 Mensenrechten 43.000 2.05 Veiligheid, goed bestuur en rechtsorde 5.474.000
3.500.000
2.07 Goed bestuur 4.005.000 4.03 Private sector ontwikkeling
4.03 Ondernemingsklimaat ontwikkelingslanden 1.310.000 6.01 Duurzaam milieugebruik wereldwijd 3.293.000
4.450.000
6.01 Milieu en water 3.293.000 6.02 Efficient en duurzaam watergebruik
6.02 Duurzaam waterbeheer 4.450.000 totaal 16.717.000
totaal 13.101.000
* conform begrotingsindeling 2011

Vraag 228
Welke landen nemen deel aan de pilot vrijheid van godsdienst?
Vraag 245
Is al bekend welke vijf landen uitgekozen zijn voor de uitbreiding van pilot godsdienstvrijheid?
Vraag 248
Wanneer worden de definitieve landen voor de pilot godsdienstvrijheid bekend gemaakt? Op basis van
welke criteria worden deze landen geselecteerd?
Antwoord
De pilot loopt op dit moment in Egypte, China, India, Kazachstan en Eritrea. De evaluatie hiervan en
de selectie van de nieuwe pilotlanden zullen medio november aan uw Kamer bekend gemaakt worden.
Zij zijn geselecteerd op basis van consultaties en aanbevelingen van mensenrechtenorganisaties, de
aard en ernst van de situatie, de aanwezigheid van een maatschappelijk middenveld, de mogelijkheid
om een verschil te maken, de aanwezigheid van en de capaciteit van de post en de focus en
aanbevelingen van EU en VS.

Vraag 230
Zal het VN-raamwerk van Ruggie ook een verplichtend karakter krijgen? Indien nee, waarom niet?
Vraag 238
Worden bij de bijeenkomsten over het Ruggie-raamwerk ook maatschappelijke organisaties
betrokken?
Antwoord
In de geactualiseerde mensenrechtenstrategie ‘Verantwoordelijk voor vrijheid: mensenrechten in het
buitenlands beleid’ (kamerstuk 32735, nr.1) is aangegeven dat Nederland zich actief inzet voor de
verdere acceptatie en implementatie van het ‘Ruggie’-raamwerk, zowel in VN-verband als nationaal.
Ruggie’s uitgangspunten hebben geen verplichtend karakter. Zij sporen bedrijven aan de risico’s van
hun activiteiten op de mensenrechtensituatie inzichtelijk te maken en daarmee nadelige effecten te
voorkomen.
De regering zal enkele bijeenkomsten organiseren met het Nederlands bedrijfsleven over de
toepassing van het ‘Ruggie’-raamwerk. De eerste bijeenkomst vindt plaats in december. Bij deze
bijeenkomsten worden ook maatschappelijke organisaties betrokken. Voornamelijk de elementen van
‘due diligence’ en ‘human rights impact assessments’ zullen tijdens deze bijeenkomsten onder de
aandacht worden gebracht.

Nr 233
Vraag
Kunt u nader ingaan op de landen die zitting hebben in de Group of Friends of Responsibility to Protect
en de rol die Nederland daarin speelt, mede in het licht van de regeringsreactie op het AIV-advies?
Antwoord
De Group of Friends on Responsibility to Protect bestaat uit 36 landen uit de verschillende regio’s in de
wereld. Het is een informele groep voorgezeten door Rwanda en Nederland, die probeert om het
beginsel van Responsibility to Protect verder in te bedden in het werk van de Verenigde Naties. Als co-
voorzitter faciliteert Nederland de informele vergaderingen, en lobbyt namens de groep bij de
verschillende delen van de Verenigde Naties en andere lidstaten.
In september was Nederland mede-gastheer van de recentste ministeriële bijeenkomst over
Responsibility to Protect in New York.

Nr 235
Vraag
Wat zijn de concrete voornemens van Nederland voor het Co-voorzitterschap in 2012 van de Group of
Friends of Responsibility to Protect?
Antwoord
Nederland wil dat Responsibility to Protect beter wordt ingebed in de reguliere werkzaamheden van
het gehele VN-systeem. Vooral inzet voor preventieve aspecten van Responsibility to Protect moet in
de VN meer aandacht krijgen. Nederland zal hier met de vriendengroep op aandringen. Ook streeft
Nederland meer overeenstemming na over controversiële onderdelen van de uitwerking van het
principe, zoals sancties, de rol van het Internationaal Strafhof en de randvoorwaarden voor militair
ingrijpen. De speciale adviseur van de SGVN en het Global Centre for Responsibility to Protect spelen
een belangrijke rol om voortgang op deze thema’s mogelijk te maken.

Vraag 242
Heeft de regering een beleid voor bevordering van MVO voor ondernemingen die actief zijn in de
fossiele en energetische grondstoffen zoals steenkolen en olie, gegeven het feit dat deze grondstoffen
niet worden behandeld in de Grondstoffennotitie?
Vraag 243
In hoeverre vallen de Voluntary Principles on Human Rights en Security, waar Nederland lid van is,
onder het mandaat van de minister van Buitenlandse Zaken, dan wel de minister van Economische
Zaken, Landbouw en Innovatie? Rekent u deze Voluntary Principles ook onder de MVO instrumenten
die u via de posten bij Nederlandse ondernemingen van plan bent te bevorderen?
Vraag 244
Hoe bent u voornemens het Ruggie Framework en de Voluntary Principles ter sprake te brengen in
door u voorgenomen dialoog met maatschappelijke organisaties en bedrijfsleven over duurzame
energie- grondstoffenvoorzieningszekerheid?
Antwoord
Nederland zet actief in op Maatschappelijk Verantwoord Ondernemen, waarbij de OESO-richtlijnen
leidend zijn. Dit geldt ook voor de fossiele en energetische grondstoffenindustrie. Zich bewust van de
omstandigheden waaronder deze sector dikwijls opereert steunt de overheid specifieke initiatieven in
aanvulling op de OESO-richtlijnen. Een voorbeeld daarvan is de jarenlange Nederlandse steun aan het
Extractive Industries Transparency Initiative (EITI). De regering heeft recent een nieuwe meerjarige
bijdrage toegezegd voor het secretariaat van het EITI ter hoogte van 1,250,000 USD voor de periode
2011 – 2014; ook heeft Nederland een bedrag van 1,500,000 USD gestort in het EITI Multi-Donor
Trust Fund (MDTF) dat door de Wereldbank wordt beheerd.
De Voluntary Principles on Security and Human Rights (VP’s) is een ander voorbeeld van een sector-
specifiek initiatief dat Nederland steunt. Dit initiatief, dat zich richt op bevordering van respect voor
mensenrechten bij de beveiliging van bedrijfsterreinen en -installaties, geeft praktische invulling van
wat op meer algemene wijze ligt omsloten in de OESO-richtlijnen. De VP’s worden als MVO-instrument
bevorderd via posten in landen waarvoor de VP’s van toegevoegde waarde kunnen zijn en waarvan
bekend is dat er Nederlandse bedrijven opereren, zoals Nigeria.
De Minister van Economische Zaken, Landbouw en Innovatie is eerstverantwoordelijk ten aanzien van
de VP’s en stemt hierover nauw af met de Minister van Buitenlandse Zaken.
In het kader van het streven naar meer rekenschap – ‘accountability’ – heeft Nederland zijn steun
uitgesproken voor een pilot project ter ontwikkeling van indicatoren voor de praktische naleving van
de Voluntary Principles. Dit project, waaraan VP-leden uit zowel bedrijven, overheden als NGO’s
meedoen, zal volgend jaar van start gaan. Het naleven van de VP’s en het Ruggie-Raamwerk ligt
primair bij de bedrijven zelf. Daarnaast worden in bijeenkomsten met maatschappelijke organisaties
en het bedrijfsleven over duurzame grondstoffen- en energievoorzieningszekerheid daar waar van
toepassing de VP’s en het Ruggie-raamwerk betrokken.

Nr 249
Vraag
Hoe staat het met de opbouw van het mensenrechten-protectiesysteem voor/van ambassades?
Antwoord
Het Ministerie van Buitenlandse Zaken heeft een wereldwijd te gebruiken handboek voor EU-
ambassades samengesteld, dat in het Engels en Frans is uitgegeven. Hierin is voor ambassades een
breed pakket aan mogelijkheden beschreven om nationale mensenrechtenprotectiesystemen in hun
land van accreditatie te versterken. Voorbeelden van dergelijke protectiesystemen zijn verschillende
nationale sectoren in een land, zoals nationale mensenrechteninstituten, juridische instituten,
veiligheidssectoren als bijvoorbeeld politie en leger, parlementen, centrale en decentrale overheden en
het maatschappelijk middenveld. Het handboek is bedoeld om bijvoorbeeld te helpen bij het
identificeren van een mensenrechtenstrategie, bij interventies en bij het bepalen welke projecten
financieel gesteund kunnen worden. Het handboek is aan een groot aantal EU-ambassades gestuurd,
en wordt door EU-diplomaten gebruikt als achtergrond voor mensenrechtenwerk in het veld. Gezien de
interesse van het maatschappelijk middenveld voor het handboek is het ook onder NGO’s verspreid,
en kunnen lokale NGO’s een digitale versie beschikbaar stellen op hun websites.

Nr 251
Vraag
Waarom wordt de aandacht voor mensenrechten bij partnerbezoeken geconditionaliseerd? Welke
criteria worden gehanteerd om te bepalen of dit relevant is of niet?
Antwoord
Nederland heeft aandacht voor de mensenrechtensituatie wereldwijd. Per geval wordt bekeken wat de
meest efficiënte wijze van handelen is. De afweging die gemaakt wordt is door wie, en in welk forum
op de meest effectieve manier aandacht kan worden gevraagd voor een bepaalde situatie. Dat kan
variëren van ambtelijk tot politiek niveau, en van een optreden in EU- of VN verband tot het
agenderen van mensenrechten bij een bilateraal bezoek.

Vraag 253
De uitgaven in 2011 voor artikel 1.1 (Internationale rechtsorde) zijn fors hoger dan voorzien in de
begroting 2011. Waarom is hiervoor gekozen?
Vraag 254
De uitgaven voor artikel 1.1 (Internationale rechtsorde) zijn hoger voorzien voor 2012 dan in de
begroting van 2011 voorzien. Waarom is hiervoor gekozen? Waar wordt het extra geld aan
uitgegeven?
Antwoord
Deze stijging komt deels door een technische omsleuteling in de begroting, waardoor de OESO-
uitgaven nu ook onder artikel 1.1. vallen, en deels door de ophoging van de verdragscontributies voor
de Verenigde Naties.

Nr 258
Vraag
Wat zijn de totale kosten van het NAVO hoofdkwartier? Hoeveel daarvan wordt door Nederland
betaald?
Antwoord
De totaalkosten voor de nieuwbouw van het NAVO hoofdkwartier worden geraamd op ca. 1,050
miljard euro. Onder de bondgenoten zijn afspraken gemaakt over een verdeelsleutel, volgens welke
Nederland ca. 3,8% bijdraagt. Op basis daarvan houdt Nederland rekening met een totale bijdrage
aan de kosten van 40 miljoen euro. Nederland volgt de ontwikkeling van dit project op de voet in het
toezichthoudende NAVO-comité. Daarnaast heeft Nederland een vertegenwoordiger in het team dat
diverse technische aspecten van de bouw bewaakt.

Nr 260
Vraag
Op welke wijze gaat u de maatschappelijke dialoog in Nederland over de NAVO-agenda en de Posture
Review vormgeven? Welke maatschappelijke organisaties worden hierbij mogelijk betrokken?
Antwoord
De minister van Defensie en de minister van Buitenlandse Zaken streven ernaar later dit najaar een
publieksbijeenkomst over de NAVO Defence and Deterrence Posture Review te organiseren. De
voorbereidingen hiervoor zijn van start gegaan. De bijeenkomst is erop gericht vertegenwoordigers
van een breed scala aan politieke partijen, maatschappelijke organisaties, experts en de media in
debat te laten gaan over de posture review.

Nr 262
Vraag
Wat bedoelt de regering concreet met ‘vergroten impact OS-inspanningen tegen radicalisering’?
Antwoord
De Nederlandse OS-inspanningen in en voor landen als Somalië, Jemen, Pakistan en Afghanistan
hebben allereerst tot doel ontwikkeling en stabiliteit te bevorderen. Deze kunnen indirect bijdragen
aan het tegengaan van radicalisering. Het kan hierbij gaan om een breed scala aan activiteiten,
gericht op sociale cohesie, politieke participatie, positie van jongeren en vrouwen, versterking van de
rechtsstaat, economische ontwikkeling, conflictpreventie etc. Nederland investeert daarnaast in
projecten die het tegengaan van radicalisering als hoofddoelstelling hebben (bijv. gericht op
onderwijsinstellingen in Indonesië en media in Pakistan). Het Nederlands veiligheidsbelang is leidend
bij de keuze van de landen waarin deze projecten worden uitgevoerd. Zo wordt op directe en indirecte
wijze nagestreefd de impact van OS-inspanningen op radicalisering te vergroten.

Nr 264
Vraag
Om welke landen gaat het en welke sancties worden bedoeld bij een eventueel pleidooi voor
sanctiemaatregelen en gebruik maken van sanctie-instrumenten om landen die zich niet conformeren
aan verdragsverplichtingen, zoals bijvoorbeeld het geval is bij het nucleaire programma van Iran.
Antwoord
Nederland pleit voor sanctiemaatregelen en gebruik van sanctie-instrumenten tegen landen waarvan
het IAEA en de VN Veiligheidsraad vaststellen dat zij niet aan hun verplichtingen in het kader van het
non-proliferatieverdrag voldoen. Momenteel gaat het naast Iran om Syrië en Noord-Korea. In
voorkomende gevallen, wanneer de VNVR zijn verantwoordelijkheid niet neemt, kan de EU zelfstandig
maatregelen treffen. Het gaat zowel in VN- als EU-verband bijvoorbeeld om visumrestricties en
tegoedenbevriezing met betrekking tot verantwoordelijke personen en instellingen en om maatregelen
die de proliferatie van materialen en technologie praktisch bemoeilijken.

Nr 266
Vraag
Bent u van plan resolutie 1737, via de EU, uit te breiden voor landen als bv. Libanon?
Antwoord
VNVRES 1737 is specifiek gericht op Iran. Indien daartoe aanleiding bestaat zal Nederland zich
inzetten voor een vergelijkbare resolutie gericht op andere landen.

Nr 268
Vraag
Op welke wijze wilt u bevorderen dat India en Pakistan in het mondiale non- proliferatiestelsel worden
betrokken?
Antwoord
Nederland acht het van belang dat India en Pakistan zich aansluiten bij het Non-Proliferatie Verdrag
en draagt dit uit in de bilaterale en multilaterale contacten met deze twee landen. In contacten met de
twee landen wordt deze boodschap ook telkens overgebracht, laatstelijk tijdens een bezoek van de
minister van Buitenlandse Zaken aan zijn Indiase counterpart en in een gesprek met de Pakistaanse
minister van Buitenlandse Zaken en marge van de AVVN. Daarnaast benadrukt Nederland het belang
van het betrekken van, en het aangaan van een dialoog met India en Pakistan over non-proliferatie.
De deelname van India en Pakistan aan de door de Verenigde Staten georganiseerde Nuclear Security
Summit in april 2010 en de jaarlijkse bijeenkomsten tussen de Nuclear Suppliers Group (NSG) en deze
twee landen zijn daar een goed voorbeeld van.

Nr 271
Vraag
Op welke manier zal Nederland in zijn bijdragen aan multilaterale instellingen ook op dat niveau en via
die geldstromen duurzaamheid en duurzame ontwikkelingen elders bevorderen?
Antwoord
Duurzaamheid is één van de criteria waarop strategische plannen, werkprogramma’s en
financieringsverzoeken van multilaterale organisaties worden getoetst, zowel wat betreft specifieke
projecten en programma’s als algemene vrijwillige bijdragen. Duurzaamheidsstrategieën worden
besproken in het jaarlijks beleidsoverleg met de multilaterale organisaties, en krijgen aandacht bij de
beoordeling van jaarverslagen en evaluatierapporten.
Nederland draagt via het United Nations Development Programme (UNDP) bij aan programma’s en
beleid op het gebied van duurzame ontwikkeling in 177 landen. De Nederlandse bijdragen aan
multilaterale organisaties helpen bij de ontwikkeling, verspreiding en integratie van standaarden en
grondbeginselen op het gebied van duurzame ontwikkeling, in met name ontwikkelingslanden. Via het
United Nations Environment Programme (UNEP) draagt Nederland bij aan de verspreiding en
integratie van duurzame ontwikkelingsprincipes op strategisch niveau. Nederland draagt ook via
andere VN organisaties en Internationale Financierings Instellingen bij aan de bevordering van
duurzame ontwikkelingsconcepten en principes.

Vraag 273
Is het de bedoeling van de regering dat de dialoog met het bedrijfsleven en het maatschappelijk
middenveld rond grondstoffen wordt uitgebreid met andere producten dan alleen kolen?
Vraag 277
Kunt u aangeven hoe de “Dialoog met het bedrijfsleven en maatschappelijk middenveld voor
bevordering van de lange termijn en duurzame energie- grondstoffen-voorzieningszekerheid” vorm
krijgt? Wat zijn de verwachte resultaten, welke frequentie heeft deze dialoog en hoe wordt bepaald
welke actoren worden betrokken?
Antwoord
Ja.
Over uitvoering van de Grondstoffennotitie vindt geregeld overleg plaats met het bedrijfsleven,
kennisinstellingen en maatschappelijke organisaties. Dit geschiedt zowel in kennisplatforms als het
Platform Materiaalschaarste, waar het bedrijfsleven en academische instellingen deel van uitmaken,
alsook apart per thema.
Het doel van de dialoog is duurzame lange termijn winning van grondstoffen te agenderen,
bewustwording van de urgentie en inzicht in de grondstoffenproblematiek te bevorderen en te komen
tot oplossingen. Daarbij zijn geopolitiek, internationale veiligheid en stabiliteit, en de allocatie en
distributie van grondstoffen voor Buitenlandse Zaken de eerste prioriteit.

Nr 275
Vraag
De MvT spreekt over vrede en veiligheid en prioritaire gebieden. Betreft dit landen uit de Focusbrief?
Zo nee, welke gebieden zijn dat en waarom zijn deze prioritair?
Antwoord
Ja, voor de inzet van OS-middelen betreft dit de landen uit de Focusbrief. Daarnaast worden specifieke
bedragen genoemd voor het MATRA-programma voor goed bestuur in Oost-Europese landen met
toetredingsperspectief en voor maatschappelijke en overige hervormingen in de Arabische regio. Tot
slot, draagt NL bij aan crisisbeheersingsoperaties in o.a. Afghanistan, Kosovo, Palestijnse gebieden, en
Zuid-Soedan.

Nr 279
Vraag
Hoe lang duurt het programma nog om chemische wapens in Rusland te vernietigen?
Antwoord
Rusland heeft de lidstaten bij het Chemische Wapens Verdrag (CWV) laten weten dat het op basis van
de huidige projecties nog 3 jaar langer dan de in het CWV vastgelegde deadline van 29 april 2012
nodig heeft voor de vernietiging van zijn voorraden chemische wapens. Nederland heeft- met andere
landen - reeds een financiële bijdrage gegeven aan het Russische vernietigingsprogramma.

Nr 282
Vraag
Waarop wordt gedoeld met ‘de nationale strategie voor civiele crisisbeheersing en de strategie voor
veiligheid en ontwikkeling in fragiele staten’?
Antwoord
In de strategie ‘Veiligheid en Ontwikkeling’ uit 2008 die besproken is tijdens een AO op 19 februari
2009, worden de uitgangspunten van het Nederlandse fragiele statenbeleid voor de periode 2008-
2011 uiteengezet.
Het opstellen van een ‘Nationale Strategie voor Civiele Crisisbeheersing’ is besproken tijdens een AO
op 8 oktober 2009. De toenmalige Raad voor Algemene Zaken en Externe Betrekkingen riep EU-
lidstaten op een nationale strategie voor civiele crisisbeheersing te formuleren. Nederland heeft het
voornemen aan deze oproep tegemoet te komen.

Nr 284
Vraag
Deelt u de mening dat ontvangende landen niet mogen verplicht worden hun aankopen te verrichten
in het donorland?
Antwoord
Nederland is voorstander van ontbinding van hulp. De verplichting aankopen te doen in een donorland
past dus niet in het Nederlandse beleid.

ILO waaraan bedrijven zijn gebonden bij aanbestedingen in de bouwsector.
De aanbestedingsrichtlijnen van de Wereldbank verwijzen in annex 2 naar (de mogelijkheid van)
domestic preferences voor werken en goederen en naar kennis van de lokale taal en cultuur voor
consultants.

Nr 289
Vraag
Hoe gaat de Wereldbank ervoor zorgen dat investeringen in fossiele brandstofprojecten zo snel
mogelijk worden afgebouwd? Hoe zorgt de regering ervoor dat de motie Vendrik die hiervoor pleit
daadwerkelijk wordt uitgevoerd? Welke eisen legt Nederland op bij de Wereldbank hiervoor en van
welke conditionaliteit is er sprake?
Antwoord
De Wereldbank (WB) houdt zich aan de toezegging, gedaan tijdens de klimaattop in Bonn in 2004, om
haar portefeuille voor fossiele brandstofprojecten te verminderen en voor hernieuwbare energie
jaarlijks met 20% te verhogen. Nederland voert op verschillende wijzen druk uit om het aandeel
fossiele brandstofprojecten in de portfolio van de WB te verkleinen:
 In de huidige Board discussies over de herziening van het energiebeleid van de WB voert
Nederland actief campagne voor een hernieuwbaar energiebeleid.
 Als belangrijke donor van Wereldbank Trust Funds op het terrein van hernieuwbare energie
oefent Nederland invloed uit om tot een zo spoedig mogelijke transitie naar een koolstofarme
economische ontwikkeling te komen. Nederland stelt zich hierbij op het standpunt dat
investeringen in fossiele projecten alleen nog maar kunnen in de context van een transparant
nationaal energiebeleid waarin de overgang naar hernieuwbare energie een duidelijke keuze
is.
Als onderdeel van de uitvoering van de motie Vendrik voert Nederland, bij voorstellen voor fossiele
energieprojecten van ontwikkelingsbanken, altijd enkele punten op vanuit het oogpunt van het
bevorderen van de (economische) zelfredzaamheid van betrokken landen, zoals vastgelegd in het
huidige regeerakkoord (30 september 2010) en de Focusbrief (18 maart 2011).
Naar voren wordt gebracht dat Nederland:
 oog heeft voor het feit dat dergelijke projecten het tekort aan energie in het betrokken
ontwikkelingsland zullen doen verminderen en de energievoorziening zal borgen, waardoor de
economische groei verder wordt gestimuleerd (belang van de toegang tot energie in het kader
van armoedebestrijding);
 onveranderd van mening is dat de betrokken multilaterale ontwikkelingsbank heel actief moet
zoeken naar mogelijkheden om te komen tot een groter aandeel hernieuwbare energie in haar
totale energie portefeuille. Betrokken multilaterale ontwikkelingsbank moet, gegeven de
potentie in ontwikkelingslanden, streven naar een substantiële verschuiving ten gunste van
hernieuwbare energie.

Nr 291
Vraag
Wat is de verdeelsleutel tussen projecten waar de Wereldbank contractpartner is en die door de bank
zelf besteed worden en de trustfondsen die ten behoeve van ontwikkelingslanden zijn en waarbij de
Wereldbank een administratieve rol heeft? Wat zijn de criteria voor bestedingen van de bank zelf? Ziet
Nederland erop toe dat die criteria maatschappelijk verantwoord zijn?
Antwoord
De Wereldbank maakt een onderscheid tussen zogeheten Bank-executed trust funds (BETF), waar de
Wereldbank uitvoerder is, en Recipient executed trust funds (RETF), waarbij de Wereldbank vooral een
administratieve rol heeft.
De totale omvang van de RETFs is ongeveer zes keer zo groot als die van de BETFs. BETFs moeten
aan verschillende criteria voldoen. Besteding dient in overeenstemming te zijn met het mandaat en
het beleid van de bank, waarbij strategische relevantie een belangrijk ijkpunt is. Daarnaast zijn er
verschillende voorwaarden met betrekking tot de bestuursstructuur, financieel management,
effectiviteit en duurzaamheid. Voor zover Nederland betrokken is bij deze trustfunds, wordt toegezien
op maatschappelijk verantwoorde bestedingen.

Nr 293
Vraag
Kunt u aangeven hoeveel middelen zijn gereserveerd voor IDA in de jaren 2010-2015?
Antwoord
De tabel geeft een uitsplitsing van de totale geraamde uitgaven (zie begroting IXB) voor IDA en de
kapitaalverhoging bij IBRD) voor de jaren 2011-2016.
In het jaar dat de betalingsverplichting wordt aangegaan wordt er in de begroting hiervoor een
verplichting opgenomen. Verder worden er kasramingen voor deze verplichtingen opgenomen. Hoewel
het kastritme kan worden aangepast, kan het totaal aan betalingen onder de programma’s niet meer
wijzigen. Het betalingsschema voor IDA-16 wordt op dit moment in overleg met IDA nog definitief
vastgesteld en eventuele aanpassingen zullen bij de voorjaarsnota worden verwerkt.
Bij de ramingen wordt in eerste instantie getracht grote uitschieters in de totale jaarlijkse betalingen
aan de Wereldbank zo veel mogelijk te vermijden. Het gebruik van kasschuiven, waarmee fluctuaties
in het ODA-budget worden opgevangen, vormt de belangrijkste verklaring voor eventuele verschillen
in jaarlijkse betalingen.
Voor de eerstvolgende middelenaanvulling (IDA-17), waarvoor de onderhandelingen in 2013
plaatshebben en de eerste betaling in 2015 plaatsvindt, zal een stelpost worden opgenomen die in
reële termen gelijk is aan de bijdrage voor IDA-16. De daadwerkelijke bijdrage aan IDA-17 zal echter
tijdens de onderhandelingen worden bepaald.
Uitgaven, in
euro's, x 1000
2011 2012 2013 2014 2015 2016
IDA-14 122.925
IDA-15 214.280 147.293 21.692 116.887
IDA-16 0 0 131.472 341.894 222.290
IBRD 11.179 11.523 11.263 11.096 11.096
Totaal uitgaven 337.205 158.472 33.215 259.622 352.990 233.386

Nr 297
Vraag
Hoeveel middelen zijn beschikbaar gesteld voor UNRWA in respectievelijk 2011, 2012, 2013 en 2014?
Antwoord
In 2011 is 13 miljoen euro beschikbaar gesteld voor het General Fund van UNRWA. Voor 2012, 2013
en 2014 wordt eenzelfde bedrag begroot. Tevens ontving UNRWA in 2011 een bijdrage van 4,9
miljoen euro ten behoeve van het noodhulpprogramma. De bijdrage voor het noodhulpprogramma van
UNRWA in 2012, 2013 en 2014 wordt pas vastgesteld als het noodhulpverzoek van UNRWA in die
jaren beschikbaar komt (UNRWA Emergency Appeal).

Nr 299
Vraag
Hoe gaat u concreet in uw beleid meer aandacht schenken aan rampenrisicovermindering?
Antwoord
Rampenrisicovermindering of Disaster Risk Reduction (DRR) beslaat zowel het terrein van de
humanitaire hulp als structurele ontwikkelingssamenwerking (OS). In het kader van het OS-beleid zal
meer nadruk komen te liggen op ‘mainstreaming’ van DRR in het OS-beleid. Dit gebeurt op
verschillende manieren. In OS-partnerlanden die kwetsbaar zijn voor natuurrampen zal aandacht
worden gevraagd voor de integratie van DRR in het sectorbeleid (o.a. op het gebied van water en
voedselzekerheid) en de dialoog met de overheid. Op klimaatgebied zal aansluiting worden gezocht
tussen DRR en klimaatadaptatie.
Onder MFS II loopt een programma dat is gericht op het verbeteren van de weerbaarheid van burgers
in negen ontwikkelingslanden tegen natuurrampen, klimaatverandering en degradatie van
ecosystemen. Dit programma wordt uitgevoerd door ‘Partners for Resilience’, een alliantie waarvan
het Nederlandse Rode Kruis penvoerder is, met als medeindieners het Rode Kruis klimaatcentrum,
Care Nederland, Cordaid en Wetlands International. ‘Partners for Resilience’ heeft EUR 35,7 mln
subsidie toegewezen gekregen voor de periode 2011-2015.
Binnen humanitaire hulp wordt in bestaande projecten aandacht gegeven aan rampenparaatheid (een
van de deelonderdelen van DRR) door bijvoorbeeld capaciteitsopbouw, bewustmaking en het
stimuleren van snelle responsmechanismen. Via een bijdrage aan het Nederlandse Rode Kruis wordt
de capaciteit versterkt van Rode Kruis en Rode Halve Maan verenigingen in ontwikkelingslanden op
het gebied van rampenparaatheid.
Tevens draagt Nederland bij aan de twee belangrijkste multilaterale instrumenten op het gebied van
DRR: VN-ISDR en de Global Facility for Disaster Reduction and Recovery (GFDRR) van de Wereldbank.

Nr 301
Vraag
Op basis waarvan is de kanalenkeuze (multilateraal, bilateraal, civilateraal) bepaald voor de besteding
van humanitaire hulp in 2012?
Antwoord
Alleen de kanaalkeuze voor het Noodhulpfonds van de VN (CERF) voor de ongeoormerkte bijdrage aan
ICRC en de jaarlijkse bijdrage aan WFP, UNHCR en UNRWA is van tevoren bepaald. Via deze kanalen
kan bij uitstek snel hulp worden geboden bij acute rampen of bij rampen die internationaal weinig
aandacht krijgen. Voor het overige bepaalt de Nederlandse regering telkens bij iedere humanitaire
noodsituatie afzonderlijk via welk kanaal op de meest effectieve en efficiënte wijze kan worden
bijgedragen gegeven de specifieke omstandigheden en behoeften bij die noodsituatie.

Nr 303
Vraag
In 2012 wordt aan artikel 2.5 (Veiligheid, rechtsorde in prioritaire gebieden) meer geld uitgegeven dan
in de begroting van 2011 voorzien was voor de artikelen voor regionale stabiliteit en crisisbeheersing
en voor goed bestuur bij elkaar opgeteld. Waarom is hiervoor gekozen? Gaat het extra geld naar goed
bestuur of naar crisisbeheersing?
Antwoord
Het budget voor wederopbouw is verhoogd aangezien veiligheid en rechtsorde een van de vier
speerpunten binnen het OS-beleid is. Bovendien wordt er extra geld uitgetrokken ten behoeve van de
trainingsmissie Kunduz en voor ondersteuning van maatschappelijke hervormingen in de Arabische
regio. De budgetten voor Matra (klassiek) en Goed bestuur zijn verlaagd.

Nr 305
Vraag
Hoe groot is het overschot van de begroting 2010?
Antwoord
Het totale overschot op de EU-begroting voor 2010 bedroeg ruim € 4,5 miljard. Dit wordt in mindering
gebracht op de EU-afdrachten van de lidstaten. Nederland kreeg daardoor ongeveer 218 miljoen euro
terug.

Nr 307
Vraag
Met welk bedrag wordt de raming aangepast?
Antwoord
De raming voor 2011 is als gevolg van de onderuitputting op de EU-begroting 2010 met € 0,4 miljard
neerwaarts bijgesteld.

Nr 309
Vraag
Op hoeveel locaties buiten Brussel en Straatsburg opereert de bilaterale en intra-Europese diplomatie?
Antwoord
Hoewel beslissingen in Europa nog steeds hoofdzakelijk in Brussel worden genomen, is het in
toenemende mate van belang om vroegtijdig met andere EU-lidstaten in contact te treden om de
Nederlandse wensen in Europa uit te leggen, hiervoor medestanders te vinden en coalities te smeden.
Dit geschiedt op zowel ministerieel als ambtelijk niveau. Het Nederlandse postennet binnen de EU
(Nederland heeft in alle 26 EU-hoofdsteden een ambassade) speelt een cruciale rol bij het zoeken van
steun voor de Nederlandse posities.

Vraag 312
Op welke wijze draagt Nederland actief bij aan de ontwikkeling van de Europese rechtsorde? Welke
middelen zijn hiervoor vrijgemaakt?
Vraag 313
Op welke wijze kenmerkt zich de actieve houding van de Nederlandse regering bij het Hof van
Justitie? Welke middelen zijn hiervoor beschikbaar?
Antwoord
Nederland heeft een groot belang bij de ontwikkeling van de Europese rechtsorde. Deze ontwikkeling
is in de eerste plaats van grote invloed op het Nederlandse recht en beleid. In de tweede plaats heeft
zij een effect op de andere lidstaten van de EU, waar de Nederlandse belangen groot zijn.
De actieve houding van Nederland bij de ontwikkeling van de Europese rechtsorde komt onder andere
tot uitdrukking in de advisering bij de totstandkoming van wetgeving in Brussel, bij de coördinatie van
het Nederlandse EU-beleid of bij de omzetting en uitvoering van EU-regelgeving in Nederland. Verder
heeft het ministerie van Buitenlandse Zaken een Expertisecentrum Europees recht (ECER) met als
doel kennis over Europees recht en de praktische aspecten van Europa beschikbaar te maken voor
medewerkers van de ministeries.
Een ander belangrijk instrument voor de regering om invloed uit te oefenen op de ontwikkeling van
het Europese recht is door haar visie naar voren te brengen bij het Hof van Justitie. Het Hof beslist
over belangrijke rechtsontwikkelingen, die regelmatig direct van invloed zijn op het Nederlandse recht
en beleid. Nederland is een actieve lidstaat bij het EU-Hof. Zo heeft de Nederlandse regering in 2010
deelgenomen aan 61 zaken bij het Hof. Dit betreffen allereerst zaken die door Nederlandse rechters
aan het Hof zijn voorgelegd (prejudiciële vragen). De Nederlandse regering is daarnaast actief in
zaken uit andere lidstaten, wanneer deze van invloed kunnen zijn op Nederlandse wet- en regelgeving
of op de ontwikkeling van de Europese rechtsorde. Hierbij vervult het ministerie van Buitenlandse
Zaken een coördinerende en adviserende rol. De standpuntbepaling in zaken bij het Hof vindt plaats in
nauw overleg met de beleidsverantwoordelijke departementen. Voorts verzorgen de daartoe
gemachtigde medewerkers van het ministerie van Buitenlandse Zaken de mondelinge en schriftelijke
inbreng van de Nederlandse regering bij het Hof.

Nr 315
Vraag
Wat zijn de Nederlandse te realiseren beleidsprioriteiten bij de Raad van Europa?
Antwoord
De Nederlandse prioriteiten voor de Raad van Europa (RvE) komen voort uit de kaders van algemeen
buitenlands beleid en mensenrechtenbeleid:
Nederland steunt het voorstel van de SG RvE om de activiteiten van de RvE te richten op de kerntaken
van de Raad: door de SG aangeduid als normstellen, toezicht houden en samenwerken.
Daarnaast steunt Nederland het voorstel van de SG om het mandaat van de RvE toe te spitsen op
mensenrechten, democratie en bevordering van de “rule of law”.
Voor wat betreft de prioriteit van de regering om het Europees Hof voor de Rechten van de Mens
(EHRM) te hervormen zet de regering in op:
(a) verankering van het beginsel van subsidiariteit,
(b) efficiëntie van de werkprocessen binnen het Hof,
(c) versterking van de institutionele inbedding van het Hof,
(d) borging van de kwaliteit van de jurisprudentie,
(e) reflectie inzake de huidige laagdrempelige toegang tot het Hof en
(f) nadruk op meer «country specific solutions».
In de brief van de regering aan uw Kamer van 3 oktober 2011 (kamerstuk 32735-32) over het
kabinetsstandpunt inzake de hervormingen van het EHRM wordt hier dieper op in gegaan.
Tot slot zet de regering in op het bevorderen van samenwerking tussen de RvE en de EU. Thema’s
waarop de EU en de RvE (die onder meer beschikt over ruime expertise op het gebied van
assistentieverlening en monitoringsystemen) beter kunnen samenwerken zijn de
toetredingsonderhandelingen met kandidaat-lidstaten en het Oostelijk Partnerschap programma.

Nr 317
Vraag
Kunt u aangeven hoeveel middelen zijn gereserveerd voor het EOF voor de jaren 2010-2015?
Antwoord
de
Het 10 EOF heeft een looptijd van zes jaar: 2008–2013. In het Intern Akkoord (door de Tweede
de
Kamer met algemene stemmen goedgekeurd op 5 juli 2007) is de Nederlandse bijdrage aan het 10
EOF vastgesteld op € 1.100.077.000.
de
Het gaat hier om een verdragsrechtelijke verplichting. De totale enveloppe van het 10 EOF bedraagt
€ 22,7 miljard.
de de
Voor de periode 2014-2020 zal het 11 EOF worden opgericht. De hoogte van het 11 EOF is nog niet
vastgesteld. De Europese Commissie stelde eind juni 2011 voor (“Mededeling A budget for Europe
de
2014 – 2020”) € 30 miljard te reserveren voor het 11 EOF (periode 2014-2020). Dit is een ruime
de
reële stijging tov het (huidige) 10 EOF. Deze stijging verhoudt zich niet tot de door Nederland
gewenste soberheid in Europese uitgaven en Nederland heeft zich daar in de Raad dan ook tegen
verzet (zie kamerbrief van 21501-04 nr 135 van 25 juli 2011).

Nr 319
Vraag
Er gaat de komende drie jaar meer geld naar het EOF. Waaruit bestaat de juridische verplichting
hiertoe?
Antwoord
de
Het budget voor het 10 EOF (looptijd: 2008 – 2013) is vastgelegd in een bijlage bij het Verdrag van
Cotonou (dat is gesloten tussen de EU en haar lidstaten en de ACS landen) alsmede in een tussen de
EU lidstaten gesloten Intern Akkoord. In het Intern Akkoord (door de Tweede Kamer met algemene
de
stemmen goedgekeurd op 5 juli 2007) is de Nederlandse bijdrage aan het 10 EOF vastgesteld op €
1.100.077.000. Het gaat hier om een verdragsrechtelijke verplichting.

Nr 321
Vraag
Kunt u de ontvangsten uit de perceptiekostenvergoedingen toelichten?
Antwoord
Perceptiekostenvergoedingen zijn vergoedingen die de lidstaten ontvangen voor het innen van
landbouwheffingen en invoerrechten. De vergoeding bedraagt 25% van de geinde middelen.

Nr 323
Vraag
Hoe ziet u de rol van maatschappelijke organisaties bij het ontwikkelen van een vitale private sector in
ontwikkelingslanden en het stimuleren van duurzame economische groei (beleidsartikel 4 en
operationele doelstelling 4.3)?
Antwoord
Maatschappelijke organisaties spelen hierin een belangrijke rol, die veelal complementair is aan
hetgeen de overheid en het bedrijfsleven bijdragen. Maatschappelijke organisaties richten zich steeds
meer op private sectorontwikkeling, met name op het versterken van boeren en kleine ondernemers
bij het verkrijgen van toegang tot kapitaal, kennis, land en markten. Ook zijn maatschappelijke
organisaties vaak actief betrokken bij publiek-private partnerschappen en spelen zij voor
verduurzaming van handelsketens een belangrijke rol in bijvoorbeeld de ronde tafels voor palmolie en
soja. Zij bepalen mede de duurzaamheidscriteria waaraan producten moeten voldoen. Geschat wordt
dat ongeveer 25% van de MFS-gelden ingezet worden voor private sectorontwikkeling. Voor SNV
wordt dit zelfs op 50% geschat.

Nr 325
Vraag
Het Nederlandse overheidsbeleid en dat van de EU wordt getoetst op effecten voor de
ontwikkelingslanden. Wanneer vindt de eerste toets plaats? Kan de minister aangeven wat zijn
verantwoordelijkheden en beleidsinstrumenten zijn om bij negatieve effecten zijn beleid te
veranderen?
Nr 361
Vraag
Welke mechanismen zullen worden ontwikkeld om beleidscoherentie te waarborgen en is daarbij een
rol voor het maatschappelijk middenveld voorzien?
Antwoord
De verantwoordelijkheid voor beleidscoherentie voor ontwikkeling ligt bij het kabinet als geheel. Het
ministerie van Buitenlandse Zaken zet zich specifiek in voor beleidscoherentie voor ontwikkeling (PCD)
door nieuw beleid dat ontwikkelingslanden raakt in de fase van beleidsvorming (ex ante) te toetsen op
mogelijke gevolgen. In geval van voorziene schadelijke effecten zijn verschillende opties mogelijk.
Daarbij kan gedacht worden aan voorstellen tot (Nederlandse of EU) beleidsaanpassingen, een
pleidooi voor technische assistentie en/of langere overgangsperiodes voor ontwikkelingslanden in het
geval van onderhandelingen over multilaterale spelregels of andere oplossingen in de vorm van
flankerend beleid. Een voorbeeld van het laatste betreft aid for trade in het geval van
handelsliberalisatie in arme ontwikkelingslanden. De coherentiebevindingen worden in de relevante
(inter)departementale afstemmingscircuits ingebracht. Daarin worden ontwikkelingsbelangen
meegenomen en deze worden, in geval van spanning of strijdigheid, afgewogen tegen andere
Nederlandse belangen. Het ministerie onderhoudt regulier contact met het maatschappelijk
middenveld over mogelijke consequenties van beleidsvoornemens voor ontwikkelingsbelangen. Het
kabinet is voornemens sterker in te zetten op de monitoring en evaluatie van de gevolgen in de
praktijk (ex post) van het PCD-beleid van Nederland en de EU op (individuele of groepen)
ontwikkelingslanden (zie ook het antwoord op vraag 95 over coherentierapportages). Uit dergelijke
rapportages en evaluaties kunnen nuttige lessen worden getrokken ten behoeve van de continue PCD-
beleidscyclus (formulering, monitoring en evaluatie) en het formuleren van eventueel flankerend
beleid.

Nr 331
Vraag
Welke ondersteuning van het bedrijfsleven in BRICS uit ODA gebeuren. Wordt hier de samenwerking
met Nlse bedrijfsleven of lokaal bedrijfsleven bedoeld en MNO’s en MKB.
Antwoord
De BRICS (met uitzondering van Zuid Afrika) staan niet op de lijst met landen die openstaan voor de
bedrijfsleveninstrumenten. Zuid-Afrika ontvangt wel ODA voor private sector ontwikkeling en
samenwerking met het bedrijfsleven. Het betreft hier activiteiten die het lokaal ondernemingsklimaat
verbeteren. Activiteiten vinden plaats binnen de transitiefaciliteit en via bedrijfsleveninstrumenten
zoals PSI, publiek-private samenwerking en bijvoorbeeld ORIO. Hierin wordt samengewerkt met zowel
het lokale bedrijfsleven en het Nederlandse bedrijfsleven, en met MNO’s en het MKB.
Daarnaast bestaat er nog een oude ODA verplichting van het vorige kabinet aan het Package4Growth
programma, t.b.v. niet-commerciële activiteiten gericht op duurzaamheid met het Nederlands
bedrijfsleven in China. Dit programma staat op de begroting van het Ministerie van Economische
Zaken, Landbouw en Innovatie (binnen de HGIS).

Nr 337
Vraag
Hoe is binnen het Global Agricultural and Food Security Program (GAFSP) de inspraak van
maatschappelijke actoren die de bevolkingsgroepen die honger lijden representeren geregeld?
Antwoord
Er zijn uitgebreide besprekingen geweest met de International Finance Corporation (IFC) over de
inbreng van de maatschappelijke actoren.
Er is afgesproken dat IFC bij de uitvoering van het GAFSP in de landen ter plekke met relevante
maatschappelijke organisaties contact zal zoeken om zich op de hoogte te stellen van de problemen
en knelpunten die er leven. Om dit proces te faciliteren zal IFC ook in contact gebracht worden met
Agriterra, gespecialiseerd in het werken met coöperaties en boeren- en boerinnenorganisaties in
ontwikkelingslanden, en met Agri ProFocus, het platform van 35 Nederlandse organisaties. Zij hebben
in negen landen in Sub Sahara Afrika een agrihub, waar de partner organisaties van de Nederlandse
leden aan deelnemen.
Voorts zal er in 2012 in Nederland een werkconferentie worden gehouden waar vertegenwoordigers
van IFC, FMO, Nederlandse maatschappelijke organisaties en financiële instellingen aan deel zullen
nemen om te valideren dat er daadwerkelijk gewerkt wordt met die groepen van “emerging”
ondernemers en coöperaties, die in het kader van een inclusieve economische ontwikkeling cruciaal
zijn en die anders niet bereikt zouden worden.

Nr 339
Vraag
Hoe hoog is de kwijtschelding per land t/m 2015?
Nr 353
Vraag
Hoeveel budget staat er voor 2012, 2013 en 2014 ingepland voor schuldkwijtschelding (artikel 4.2)?
Hoeveel is dit per land?
Antwoord
De gereserveerde bedragen voor schuldverlichting onder dit beleidsartikel betreffen twee multilaterale
schuldverlichtingsinitiatieven: het Heavily Indebted Poor Countries (HIPC) initiatief en het Multilateral
Debt Relief Initiative (MDRI).
Afspraken over schuldverlichting in internationaal verband leiden doorgaans niet alleen tot
kwijtschelding van bilaterale schulden, maar ook tot kwijtschelding van schulden en
betalingsachterstanden die ontwikkelingslanden hebben bij multilaterale ontwikkelingsbanken. De
aandeelhouders, waaronder Nederland, dienen deze ontwikkelingsbanken te compenseren voor de
gemiste terugbetalingen. De geraamde Nederlandse bijdragen in dit verband kunnen als volgt worden
uitgesplitst:
Bijdrage (in miljoenen euro’s) 2012 2013 2014 2015
IDA-MDRI (Wereldbank) 17 19 19 21
AfDF-MDRI (Afrikaanse ontwikkelingsbank) 6 6 7 7
Debt Relief Trust Fund (HIPC en arrears clearance - 20 20 20 -
Wereldbank)
Het is nog onzeker welke landen in de komende jaren schuldverlichting zullen ontvangen. Dat hangt af
van de voortgang die landen maken in het HIPC-traject.

Nr 341
Vraag
Via financiële instellingen en VN-organisaties draagt Nederland 93 miljoen bij aan o.a. schenkingen
aan de overheden van de armste lage-inkomenslanden. Wordt dit gegeven in de vorm van algemene
begrotingssteun? Hoe verhoudt zich dit tot het nieuwe beleid van Nederland, waarbij algemene
begrotingssteun wordt losgelaten, vanwege het feit dat dat de besteding van deze gelden niet te
controleren valt?
Antwoord
Het genoemde bedrag van EUR 93 miljoen heeft betrekking op Nederlandse bijdragen in 2012 aan het
Afrikaanse Ontwikkelingsfonds (EUR 66 miljoen), het Aziatische Ontwikkelingsfonds (EUR 25 miljoen)
en het ontwikkelingsfonds van de Inter Amerikaanse Ontwikkelingsbank (EUR 2 miljoen). Anders dan
bij algemene begrotingssteun worden vanuit deze fondsen vooral concessionele leningen en
schenkingen verstrekt voor specifieke programma’s en sectoren in de armste lidstaten van betrokken
ontwikkelingsbanken.

Nr 343
Vraag
Hoeveel budget stelt het kabinet beschikbaar voor het UNDP in respectievelijk 2011, 2012, 2013 en
2014?
Antwoord
In de begroting is voor UNDP in 2011 72,3 mln. euro opgenomen, waarvan 66,3 mln. voor de
Algemene Vrijwillige Bijdrage (AVB) en 6 mln. voor ‘One UN’ landenprogramma’s. Voor de jaren 2012
t/m 2014 is jaarlijks 57,5 mln. euro begroot, ten behoeve van de AVB. UNDP ontvangt daarnaast
financiering voor programma’s en projecten. Op basis van tot op dit moment afgesloten contracten
gaat het daarbij om 66,1 mln. euro in 2011, 16 mln. euro in 2012, 3,7 mln. euro in 2013 en 1,2 mln.
euro in 2014.

– onderdeel PPP
Heineken International Vervanging van gerst met andere granen (soghum) in DRC en Burundi
voor de productie van bier.
TNO Ontwikkeling ergonomisch landbouwgereedschap.
Forest Tea Gardens Productie van thee in tropisch regenwoud zonder gebruik van pesticide.
Village Tea Production Ontwikkelen thee plantages in Rwanda
Edukans Verbeteren van beroepsonderwijs in voornamelijk de productieve sector.
SOS kinderdorpen Capaciteitsontwikkeling met een productieve invalshoek.
Borneo Initiative (in Verduurzamen van de houtketen.
beheer bij IDH)
Innovatieve financiering
Oikocredit, Financieringsfonds voor productiebedrijven (SMEs).
mesofinanciering
EARS: FESA Micro- Ontwikkelen van verzekeringsproducten voor landbouwboeren op basis van
Insurance satelliet informatie over de weersomstandigheden.
Triodos, het Investeringsfonds voor duurzame ketens in OS-landen. Focus op
katalyseren van agribusiness.
financiering voor
sustainable value
chains
Mesofinanciering in Fonds in Georgië, Vietnam en Mozambique – gericht op de financiering van
Ontwikkelingslanden het MKB.
Wij een huis, zij een Door extra promilage op Nederlandse hypotheek een huis financieren in
huis een ontwikkelingsland.
Rebel Group Investeringsfonds voor MKB in Oost Afrika.
The Currency Exchange Verzekeren van investeringen in lokale valuta.
(TCX)
PIDG Multi-donor organisatie met als doelstelling het bijdragen aan
armoedebestrijding door een beter aanbod van infrastructuurdiensten in de
armere ontwikkelingslanden door het bevorderen van maatschappelijk
verantwoorde private sector deelname in infrastructuur projecten, met
speciale aandacht voor pro-poor economische groei en verdeling.
Gezondheid / SRGR
North Star 30tal mobiele klinieken langs de transportroutes in Zuidelijk Afrika om
integrale zorg te bieden aan vrachtwagenchauffeurs om zo hiv, soa's en tb
te bestrijden
Health Insurance Fund Verbetering toegang tot goede gezondheidszorg voor lage inkomens
(HIF) groepen, met behulp van een ziektekostenverzekering. De essentie is om
lokale verzekeraars te ondersteunen om ziektekostenverzekeringen te
ontwikkelen voor lage inkomensgroepen in de informele sector.
MDG5 Binnen dit Schokland akkoord is de activiteit Oxyticine een PPP. Dit PPP
Cordaid, Meshwork for draait om de ontwikkeling en implementatie van een gevriesdroogd
Mother Care oxytocine.
UAFC/Universal access Introductie van het vrouwencondoom in 3 Afrikaanse landen.
to the female condom
joint programme
Concept foundation Ontwikkeling van betere toepassing van medicijnen voor abortus.
Drugs for Neglected Productontwikkeling voor Sleeping Sickness, Leishmaniasis en Chagas
Diseases initiative diseases, i.s.m. academia en farma industrie.
International Aids Ontwikkeling aidsvaccin ism academia en farma industrie.
Vaccine Initiative

leveren aan de rurale eindgebruikers die op dit moment geen fatsoenlijke
energievoorziening hebben.
Fair Carbon Fund Het Fair Climate Fund investeert in klimaatvriendelijke energie-oplossingen
in ontwikkelingslanden
Overig
Partnerships Resource Onderzoeksinstituut naar publiek-private partnerschappen.
Center

Nr 346
Vraag
Welke bedragen zijn er gemoeid met het bilaterale programma en hoe verhoudt zich dit tot het
bedrijfsleven- en tot het multilaterale programma?
Antwoord
Eind september hebben de ambassades voorstellen ingediend voor hun budgetten in de periode 2012-
2015. Deze voorstellen worden momenteel beoordeeld; besluitvorming hierover
vindt plaats in december 2011. Bij Voorjaarsnota 2012 zal de Kamer worden geïnformeerd over de
definitief toegekende budgetten. Er kan dus nog geen uitspraak gedaan worden hoe deze cijfers zich
verhouden tot het multilaterale kanaal.

Vraag 348
Onder welke voorwaarden ontvangen bedrijven geld via het IDH? Hoe worden die voorwaarden
getoetst? Aan welke duurzaamheidsnorm moeten bedrijven gaan voldoen? Welke termijn staat
daarvoor en hoe wordt dat getoetst?
Vraag 349
Waaruit bestaat de eigen bijdrage van deelnemende bedrijven aan het IDH?
Antwoord
De IDH-bijdragen gaan niet naar de bedrijven. Het geld gaat direct naar activiteiten in het veld die
bijdragen aan verduurzaming zoals het trainen van boeren en vernieuwde agrarische technieken. Het
IDH vult de investeringen van bedrijven in verduurzaming van een bepaalde handelsketen aan met
maximaal eenzelfde bedrag. In de ontwikkelingsfase van een programma wordt bepaald welke
investeringen in aanmerking komen voor match funding via IDH. Slechts die investeringen die direct
bijdragen aan de doelstellingen van het IDH komen in aanmerking. Per programma en per bedrijf
varieert dit van een financiële bijdrage tot uren en kennis die door de ketenpartners direct worden
bijgedragen (in cash en in kind). Over de bijdrage van de (private) partners in het programma dient
door een externe accountant een controleverklaring te worden afgegeven.
De doelstellingen worden via Key Performance Indicators getoetst en via een impact assessment
wordt ook de bijdrage aan verduurzaming gemeten.

Nr 351
Vraag
Hoe wordt het multistakeholderkarakter van IDH vormgegeven? Hoe wordt betrokkenheid van
zuidelijke stakeholders gegarandeerd? Hoe krijgt in het bijzonder betrokkenheid van
vakbonden/werknemersvertegenwoordiging vorm in landen waar vakbonden verboden zijn of vervolgd
worden?
Antwoord
Alle IDH programma’s worden gevormd door resultaat gedreven coalities waar bedrijfsleven,
maatschappelijke organisaties en overheden met elkaar samenwerken aan de verduurzaming van
grondstoffenketens. De Nederlandse vakbonden en/of de ILO worden betrokken in het ontwerp van
IDH programma’s. Sociale duurzaamheideisen worden op basis van ILO richtlijnen geformuleerd. In
een aantal gevallen, zoals voor palmolie en soja, zijn deze ook in de certificeringseisen opgenomen.
Zuidelijke stakeholders zijn nauw betrokken in de programma’s van IDH. Zuidelijke vakbonden zijn in
veel programma’s een actieve partner. In sommige landen hebben vakbonden ervoor gekozen om niet
expliciet in de programma’s samen te werken, omdat zij menen meer te kunnen bereiken door extern
druk te zetten op de bedrijven. In deze gevallen blijft het IDH wel in gesprek of worden de vakbonden
geconsulteerd.
Waar vakbonden/werknemersvertegenwoordiging verboden zijn of vervolgd worden, wordt via
certificering en verificatie opvolging gegeven aan sociale duurzaamheideisen, op basis van kwalitatief
onderzoek onder personeel/werknemers.

Nr 354
Vraag
Hoeveel middelen gaan naar UNICEF in respectievelijk 2011, 2012, 2013 en 2014?
Antwoord
De algemene vrijwillige bijdrage aan UNICEF bedraagt in de jaren 2011 t/m 2014 EUR 34,0 miljoen
per jaar. Daarnaast ontvangt UNICEF in 2011 EUR 43,8 miljoen voor programma’s en projecten, op
basis van tot op dit moment afgesloten contracten. De doorlopende verplichtingen voor deze
contracten bedragen in 2012 EUR 34 miljoen, in 2013 EUR 23 miljoen in 2014 EUR 13 miljoen.

Nr. 357
Vraag
Hoeveel werd er voorheen uitgegeven aan het assistent-deskundigen programma? Is dit ODA?
Antwoord
Over de periode 2006 t/m 2010 is aan het AD-programma EUR 58.499.000,- uitgegeven.
Dit is gemiddeld EUR 11.699.800,- per jaar. Het bedrag is geheel toerekenbaar aan ODA.

Vraag 359
In 2011 heeft de regering actuele gegevens over OS-activiteiten van de regering als open data
beschikbaar gesteld. Welke Europese donoren hebben actuele gegevens over OS-activiteiten als open
data beschikbaar gesteld? Gaat de regering bepleiten dat donoren die dat nog niet hebben gedaan,
dat in 2012 wel gaan doen?
Vraag 360
Heeft de Europese Commissie gegevens over OS-activiteiten als open data beschikbaar gesteld? Zo
nee, waarom niet. Gaat de regering bepleiten dat de Europese Commissie dat in 2012 wel gaat doen?
Antwoord
Van de Europese donoren hebben tot op heden het Verenigd Koninkrijk, de Europese Commissie en
Nederland actuele gegevens over OS-activiteiten als open data beschikbaar gesteld. In de
voorbereiding op de 4th High-Level Forum on Aid Effectiveness (HLF4) in Busan (29 november -1
december 2011) heeft Nederland in diverse fora bepleit dat andere donoren het voorbeeld van het VK
en Nederland zo snel mogelijk zouden moeten volgen. In het concept politiek outcome document voor
de HLF4 wordt hiertoe ook een oproep gedaan. Denemarken, Zweden en Finland hebben aangegeven
voor de HLF4 een eerste dataset beschikbaar te stellen. De Europese Commissie heeft op 14 oktober
2011 haar data conform de International Aid Transparency Initiative standaard openbaar gemaakt
(http://iatiregistry.org/dataset)

Nr 363
Vraag
Welk percentage van de gelden die richting ICF en FMO vloeien vallen onder de ODA-criteria?
Antwoord
Bij FMO moet onderscheid worden gemaakt tussen het kern kapitaal/eigen vermogen van FMO en de
BZ fondsen die worden beheerd door FMO.
Voor wat betreft het kern kapitaal/eigen vermogen; in de periode 1998 - 2005 heeft BZ het eigen
vermogen van FMO zodanig verhoogd (met ruim EUR 650 mln) dat op eigen benen kan staan en niet
meer een jaarlijkse storting nodig heeft. Deze bijdrage betreft non-ODA middelen.
Voor wat betreft BZ-fondsen beheerd door FMO; BZ heeft drie specifieke investeringsfondsen
(Infrastructure Development fund, Access to Energy Fund en MASSIF–financiële sector fonds) en één
fonds voor technische assistentie (Capacity Development fund) bij FMO ondergebracht. Deze fondsen
worden rechtstreeks uit de OS-begroting gefinancierd en worden voor 100% aangemerkt als ODA.
Het ICF (Investment Climate fund) is voor 100% ODA.

Nr 366
Vraag
Kunt u een nadere toelichting geven op operationele doelstelling 4.3? Kunt u bijv. voorbeelden geven
van projecten en programma's? Zullen de resultaten hiervan opgenomen worden in de bijv. de
resultatenrapportage?
Antwoord
Operationele doelstelling 4.3 maakt deel uit van beleidsartikel 4: Meer welvaart, eerlijkere verdeling
en minder armoede. Doelstelling en beleidstoelichting van dit beleidsartikel staan beschreven op
bladzijde 52 e.v. van de begroting. Onderdeel daarvan is dat ontwikkeling van de private sector een
essentiële voorwaarde is voor meer economische groei. Om adequate private sector ontwikkeling te
ondersteunen zet Nederland in op markttoegang en -ontwikkeling, verbeterde infrastructuur,
financiële dienstverlening, wet- en regelgeving, en kennis en vaardigheden. Daarbij wordt de
samenwerking met het bedrijfsleven geïntensiveerd.
Voorbeelden van de inzet op private sector ontwikkeling zijn:
Markttoegang en –ontwikkeling: Trade Mark East Africa en Initiatief Duurzame Handel (IDH).
Infrastructuur: Private Infrastructure Development Group (PIDG) en Ontwikkelingsrelevante
Infrastructuurontwikkeling (ORIO).
Financiële dienstverlening: MASSIF (fonds bij FMO) en Health Insurance Fund (HIF).
Wet- en regelgeving: Investment Climate Facility for Africa.
Kennis en vaardigheden: Programma Uitzending Managers (PUM) en Centrum tot Bevordering van de
Import uit ontwikkelingslanden (CBI).
De resultatenrapportage in de vorm die de afgelopen zes jaar is gebruikt wordt vervangen door een
“open data” informatiesysteem. De resultaten van beleidsartikel 4 zullen, net als die van andere
beleidsartikelen, in de toekomst via dit nieuwe systeem bekend gemaakt worden. De reguliere
verantwoording aan de Kamer wordt uiteraard gehandhaafd.

Nr 369
Vraag
Hoe worden in de bilaterale relatie met Colombia - die meer gericht wordt op “een reguliere
economische relatie” - aspecten als vrede, veiligheid, rechtstaat en respecteren van mensenrechten
gewaarborgd?
Antwoord
In de transitie van de bilaterale OS relatie naar economische samenwerking zullen aspecten als vrede,
veiligheid, de rechtstaat en het respecteren van de mensenrechten aandacht krijgen. Deze aspecten
zijn immers eigenstandige onderdelen van het buitenlands beleid van het Koninkrijk en de onderlinge
samenhang tussen deze aspecten en sociaaleconomische ontwikkeling anderzijds is duidelijk
aanwezig. In de planning en uitvoering van activiteiten van de transitiefaciliteit zullen criteria voor
maatschappelijk verantwoord ondernemen (inclusief mensenrechten) en conflictsensitiviteit worden
meegenomen. Daarnaast zal in het kader van het mensenrechtenbeleid steun aan de bescherming van
mensenrechtenverdedigers worden voortgezet.

Nr 376
Vraag
Oppositie tegen reproductieve en seksuele rechten is groot en groeit, veelal religieus
geïnspireerd. Wat bedoelt de regering hiermee? Naar welke religieus geïnspireerde
stromingen verwijst de regering?
Antwoord
Binnen de meeste religieuze groepen zijn er krachten die zich verzetten tegen SRGR. Tegelijk zijn er
binnen iedere stroming mensen die pragmatisch met gevoelige kwesties om durven gaan.
Als voorbeelden van religieus geïnspireerde oppositie verwijs ik naar mijn verslag over de High Level
Meeting on aids in New York in juni van dit jaar (Kamerstuk 32605, nr 51, 26-08-2011 BZ). Daar
waren het vooral het Vaticaan en de Arabische regio die op religieuze basis bezwaar maakten tegen
diverse teksten op gebied van SRGR. In Afrika is op landenniveau met name de rol van Amerikaanse
evangelisatie bewegingen belangrijk.

Vraag 378
Welke initiatieven ondersteunt de regering in activiteiten die vermindering van religieuze oppositie
tegen SRGR beogen en welke resultaten hebben die tot op heden opgeleverd?
Vraag 379
Kan de regering concrete voorbeelden geven waaruit blijkt dat de regering gebruik maakt van de
kennis en de netwerken van de Faith Based organisaties, kerken en religieuze leiders om de
genoemde oppositie tegen SRGR tegen te gaan?
Vraag 380
Kan de regering concrete resultaten geven van deze samenwerking met FBO’s kerken en religieuze
leiders waardoor de genoemde oppositie tegen SRGR tegengegaan wordt?
Vraag 381
Heeft de regering voornemens om nieuwe initiatieven voor nauwere samenwerking
met FBO,s en religieuze leiders op het gebied van SRGR en HIV en Aids aan te gaan?
Zo ja, welke en met welke partijen?
Antwoord
In 2010 faciliteerde Nederland een conferentie voor religieuze leiders van verschillende
geloofsrichtingen om hun rol en invloed te bespreken met betrekking tot HIV/Aids. Daar bleek het
mogelijk om ook over de gevoelige aspecten van HIV/Aids, die in belangrijke mate op gebied van
SRGR liggen, te spreken. Hierna zijn enkele vervolgbijeenkomsten georganiseerd tijdens de
Internationale Aids Conferentie (juli 2010) en tijdens de High Level Meeting on HIV/Aids (juni 2011)
waarin de ambassadeur voor SRGR/HIV een actieve rol heeft gespeeld. Nederland zal dit proces ook
de komende jaren blijven volgen.
Met MFS-2 allianties als ICCO en Cordaid, die veel met partners op religieuze basis werken heeft het
Ministerie regelmatig overleg over de ervaringen. Daarnaast ondersteunt Nederland ook organisaties
als IPPF (International Planned Parenthood Federation) en PSI (Population Services International) die
de dialoog actief faciliteren via hun lokale partner organisaties. Ook de Unite for Body Rights Alliantie
werkt samen met Faith Based organisaties.

Nr 383
Vraag
U geeft aan dat onderwijsprogramma’s zoveel mogelijk zullen worden omgevormd naar onderwijs en
training die de vier speerpunten van het OS-beleid ondersteunen. Volgens welke visie en prioritering
gaat dit gebeuren? Is er een visie per speerpunt ontwikkeld? Is er een verdeelsleutel gemaakt voor
het budget van het NFP en NICHE voor de 4 speerpunten? Zo ja, wat is deze? Zo neen op welke basis
worden dan wel keuzes gemaakt die recht doen aan de 4 speerpunten?
Antwoord
In de Focusbrief is aangegeven dat onderwijs voortaan de vier speerpunten ondersteunt, bijvoorbeeld
via beroepsonderwijs in relatie tot voedselzekerheid en water, en via onderwijs in zwakke staten.
Onderwijs kan ook een rol spelen binnen SRGR, bijvoorbeeld in opleidingen van gezondheidspersoneel
en ‘comprehensive sexuality education’ voor jongeren (zie ook vraag 197). In de partnerlanden geven
de posten aan welke speerpunten zij in hun meerjarenplanning opnemen, en of en hoe binnen de
eigen benadering van elk speerpunt (beroeps)onderwijs een rol speelt. Voor ondersteuning van de
ombuiging naar beroepsonderwijs zijn beperkte centrale fondsen gereserveerd (zie ook vraag 422-
425).
De ondersteuning vanuit onderwijs van het speerpunt veiligheid en rechtsorde wordt vooral
gerealiseerd door voortzetting van de steun aan het UNICEF programma voor onderwijs in post-
conflictstaten.
Er vindt in principe geen verdeling vooraf plaats van de budgetten van het NFP en NICHE over de vier
speerpunten. Wel is in lijn met de motie-Smaling over bezuinigingen op hoger en beroepsonderwijs
(EK 32 500 V, O) besloten om vanaf 2013 intensiveringsmiddelen voor voedselzekerheid in te zetten
voor NICHE en NFP (2013: EUR 15 miljoen, 2014: EUR 30 miljoen, 2015: EUR 30 miljoen). Het
NICHE programma sluit aan bij de speerpunten die de ambassades hebben gekozen. Het NFP blijft een
breder programma dat naast de vier speerpunten ook wordt ingezet voor andere doelstellingen van
het Nederlandse buitenlandse beleid, zoals economische diplomatie.

Nr 385
Vraag
Hoeveel geld is er minder beschikbaar voor het FTI?
Antwoord
Voor 2012 is EUR 30 miljoen begroot voor het FTI, dat sinds kort de nieuwe naam Global Partnership
for Education heeft aangenomen. Deze bijdrage is minder dan het gemiddelde over de periode 2004-
2011. Dat bedroeg $ 60 miljoen per jaar.

Nr 387
Vraag
Kan de regering inzicht geven in de wijze waarop de ambassades gebruikmaken van de toolkit uit
2009 ‘Know-how for skills’, ter ondersteuning van hun inzet voor beroepsonderwijs?
Antwoord
De toolkit uit 2009 ‘Know-how for skills’ omvat een breed overzicht van mogelijkheden voor
ambassades om aandacht te besteden aan beroepsonderwijs in partnerlanden waar de ontwikkeling
van beroepsonderwijs op de agenda van de nationale regeringen en/of internationale
ontwikkelingspartners staat. Uit de Meerjarige Strategische Plannen van de ambassades blijkt dat
ambassades de inzichten en concrete lessen voor het opzetten van steun aan beroepsonderwijs in veel
gevallen hebben meegenomen in hun plannen en activiteiten ter ondersteuning van beroepsonderwijs.

Nr 389
Vraag
Geldt nog steeds de lijst van ‘minstens 10 landen’ van het vorige kabinet, waar ingezet werd op een
betere aansluiting van beroepsonderwijs op onderwijs en arbeidsmarkt (operationele doelstelling 5.2)?
Welke landen betreft het, wat zijn de belangrijkste programma’s die op dit vlak gesteund werden en
worden? Welke resultaten zijn per land behaald sinds deze doelstelling geformuleerd werd?
Antwoord
In de periode 2009-2011 hebben in 14 landen (Afghanistan, Bolivia, Ethiopië, Indonesië, Jemen, Kaap
Verdië, Kenia, Mali, Mozambique, Oeganda, Rwanda, Tanzania, Zambia en Zuid Afrika) activiteiten
plaatsgevonden op het terrein van beroepsonderwijs. Voor de belangrijkste programma’s per land en
de gerealiseerde en te verwachten resultaten verwijs ik u naar onderstaand overzicht. Sommige
programma’s zijn nog niet afgelopen en er hebben nog geen evaluaties plaatsgevonden.
Voor de toekomst geven de posten in partnerlanden aan welke speerpunten zij in hun
meerjarenplanning opnemen, en of en hoe binnen de eigen benadering van elk speerpunt
(beroeps)onderwijs een rol speelt. Die meerjarenplanning wordt op dit moment verder vormgegeven.
Overzicht van beroepsonderwijs interventies en te verwachten en gerealiseerde
resultaten
Thema Land en programma Verwachte of gerealiseerde resultaat
Beleidsontwikkeling  Bolivia – Basket fonds  Wet op beroepsonderwijs ontwikkeld
beroepsonderwijs
 Indonesië – Dutch  Onderwijs beleidsanalyse, met aandacht
Education Support voor beroepsonderwijs
Programme
 Mozambique – FASE  Steun aan uitvoering van het nationale
onderwijs plan (basket funding -
doorlopend)
 Rwanda – Kosten
beroepsonderwijs  Studie uitgevoerd over financiële kosten
studie van beroepsonderwijs
 Zambia - TVET  Nationale strategie voor
development beroepsonderwijs ontwikkeld
programme
Versterking Nationale  Mozambique – PIREP  Steun aan opzetten van een
Beroepsonderwijs Autoriteit beroepsonderwijs autoriteit – voorstel
ontwikkeld
 Zambia - TVET
development  Financiering van TEVETA programma
programme
Ontwikkeling van een  Bolivia – Basket fund  Nationaal certificeringssysteem
nationaal kwalificatie ontwikkeld
raamwerk (incl.  Mali – PISE III
certificering)  Ontwikkeling van certificeringssysteem
voor beroepsonderwijs landbouw
(gerelateerd aan voedselzekerheid)
 Nationaal certificeringssysteem
 Rwanda – GIZ ontwikkeld
programma
 Kwaliteits regulerings kader ontwikkeld
en geïmplementeerd door TEVETA
 Zambia - TVET
development  Kwalificatieraamwerk ontwikkeld
programme

 Oprichten van een fonds voor
beroepsonderwijs (ondersteuning
aankoop onderwijsmateriaal door
 Rwanda – GIZ aanbieders van beroepsonderwijs)
programme
 Oprichten van een fonds voor
beroepsonderwijs (nog niet volledig
 Zambia - TVET operationeel)
development
programme  Fonds voor beroepsonderwijs opgericht
met deelname van overheid en private
sector functioneert nog niet efficient)
Opzetten van  Kaap Verdië –  Versterking van de regionale centra van
leerlingbegeleiding/stage Technical and het Instituut voor werkgelegenheid en
systeem Vocational Education beroepsopleiding om samen te werken
and Training met de particuliere sector. 600 studenten
programme geslaagd om een stage te vinden.
 Verbeterde samenwerking tussen
 Rwanda – GIZ beroepsonderwijs autoriteit (WDA) en
programme + de private sector; leertijd kader
Promotion of skills ontwikkeld voor stages; analyse
development with uitgevoerd van de kwaliteit en
private sector beschikbaarheid van het leerlingwezen
federation
 Ontwikkeling van een leerlingstelsel dat
 Mozambique – PIREP deel uitmaakt van de nieuwe curricula,
zoals geformuleerd door de PIREP
Vergroten van  Indonesia – EAST  Aanbieders van het voortgezet onderwijs
arbeidscounseling / getraind in loopbaan begeleiding en
loopbaanbegeleiding advisering
 Rwanda – Promotion  Leningen voor afgestudeerden om een
of skills development bedrijf te starten
with private sector
federation
Verbeteren van  Afghanistan – Support  Leerkrachten getraind in Nederland (8)
lerarenopleiding of TVET in agriculture en in India (80). Docenten nog niet in
+ Teach the Trainer dienst, behalve twee leerkrachten
programme opgeleid in Nederland die momenteel in
dienst zijn van de Afghaanse overheid
 Indonesië – BERMUTU  Bijdrage aan project ter verbetering van
de opleiding van leraren
 Mali - PISE III (nog  Verbetering van lerarenopleiding
op te starten)
 Rwanda – GIZ  Verbetering van leraren opleiding in
programme samenwerking met de Verenigingen van
scholen voor technisch en
beroepsonderwijs
 Opleidingseenheid van opleiders in
 Kaap Verdië – sector beroepsonderwijs vastgesteld (nog niet
budget support operationeel)
 Mozambique - PIREP  Nieuwe beleid voor lerarenopleiding voor
beroepsonderwijs vastgesteld en de
uitvoering gestart
Investering in infrastructuur  Afghanistan – TVET  Bouw van school voor beroepsonderwijs
school in Uruzgan in Uruzgan – nog niet afgerond

Nr 390
Vraag
Kunt u aangeven of u uw reactie op de IOB-beleidsdoorlichting ‘Basic Education’ voor de behandeling
van de begroting naar de Kamer zult sturen? Zo ja, op welke termijn zal dit gebeuren? Zullen de
conclusies de beleidskeuzes in artikel 5.1 op een of andere manier kunnen beïnvloeden? Zo nee,
waarom niet?
Antwoord
De IOB-beleidsdoorlichting ‘ Basic Education’ - een appreciatie van de Nederlandse inspanningen op
het gebied van ‘ Basic Education’ in het afgelopen decennium - is in oktober afgerond. Ik zal de Kamer
mijn beleidsreactie hierop zo spoedig mogelijk – voor de begrotingsbehandeling – doen toekomen. De
beleidskeuzes die zijn gemaakt in de Focusbrief Ontwikkelingssamenwerking (maart 2011) voor
operationele doelstelling 5.1 veranderen niet wezenlijk door de resultaten van de beleidsdoorlichting.
Wel zullen de bevindingen van de IOB zoveel mogelijk gebruikt worden bij de invulling van het nieuwe
beleid voor onderwijs ter ondersteuning van de speerpunten, en bij de zorgvuldige afbouw van
onderwijsprogramma’s in partnerlanden.

Nr 392
Vraag
Kan de regering inzicht geven in de uitkomsten van de resultatenscan die zij medio 2011 heeft laten
verrichten op het gebied van beroepsonderwijs en het onderzoek dat onlangs gedaan is naar de
mogelijkheden om ruraal vakonderwijs in de partnerlanden te stimuleren?
Antwoord
De eindrapporten van beide studies zijn onlangs ingediend. Beide studies bevestigen het belang van
beroepsonderwijs maar benadrukken ook dat beroepsonderwijs in ontwikkelingslanden in de praktijk
met de nodige problemen kampt. Het ministerie bezint zich momenteel op deze uitkomsten en de
mogelijke implicaties voor het beleid op het terrein van (landbouw)beroepsonderwijs. De rapporten
zullen worden gebruikt om het beleid verder vorm te geven van de ambassades die in het kader van
de nieuwe meerjarenplannen aandacht besteden aan beroepsonderwijs binnen de speerpunten.
Daarnaast zullen de rapporten worden gebruikt bij de ondersteuning van middelbaar en hoger
beroepsonderwijs via het NICHE programma, evenals in de samenwerking met ILO en andere
mogelijke partners op het gebied van algemeen beroepsonderwijs (zie het antwoord op vraag 386 en
vraag 422-425).

Nr 394
Vraag
Wat is de stand van zaken van het standaard subsidiekader? Zijn er al tenders uitgeschreven? Zijn er
al projecten gefinancierd? Zo nee, waarom niet en wanneer gaat dit gebeuren?
Antwoord
Het Standaardkader Ontwikkelingssamenwerking, is op 1-1-2011 van start gegaan en is in het leven
geroepen met een tweeledig doel. Enerzijds zorgt het kader voor een standaardisering van de
subsidieverlening, terwijl er anderzijds flexibel ingespeeld kan worden op wereldwijde ontwikkelingen
en prioriteitsverschuivingen.
Sinds het in werking treden van het Standaardkader Ontwikkelingssamenwerking zijn de volgende
subsidietenders ontwikkeld en vastgesteld:
- Key Populations Fonds;
- Funding Leadership and Opportunities for Women (FLOW);
- Fonds Politieke Partijen II 2012-2015;
- Mensenrechtenfonds 2012-2015;
- NGO inbreng Mondiale Gezondheidsinitiatieven (met nadruk op SRGR en HIV/Aids).
De subsidietender voor het Key Populations Fonds heeft reeds geleid tot subsidieverlening, en voor het
Fonds Politieke Partijen II zal dit binnenkort plaatsvinden. Voor FLOW, het Mensenrechtenfonds en de
NGO inbreng Mondiale Gezondheidsinitiatieven worden op dit moment de aanvragen nog beoordeeld.
De besluitvorming voor FLOW dient 15 november 2011 te zijn afgerond, voor het Mensenrechtenfonds
op 1 december 2011. Voor de NGO inbreng Mondiale Gezondheidsinitiatieven sluit de
indieningstermijn voor subsidieaanvragen op 28 oktober 2011. De besluitvorming over de aanvragen
dient vervolgens 30 november te zijn afgerond.
De verwachting is dat in de nabije toekomst in ieder geval nog twee tenders onder het
Standaardkader Ontwikkelingssamenwerking worden ontwikkeld, een voor Humanitair Ontmijnen en
een voor Wederopbouw Centraal.

Nr 396
Vraag
Hoeveel budget is er per jaar geoormerkt voor geweld tegen vrouwen als ook de versterking van de
positie van vrouwen in conflictgebieden?
Antwoord
Het beschikbare budget onder 5.3. is niet geoormerkt naar thema’s. Om die reden is het niet mogelijk
aan te geven wat er totaal per jaar voor deze onderwerpen beschikbaar zal zijn. Wel geoormerkt is
onze bijdrage aan het VN Trustfund Violence against Women van UN Women. Deze zal vanaf 2012
jaarlijks € 2 miljoen bedragen.
Verder investeert het ministerie via het nieuwe fonds Funding Leadership and Opportunities for
Women (FLOW; 2012-2015), EUR 70 miljoen in vrouwen in ontwikkelingslanden. Geweld tegen
vrouwen en versterking van de positie van vrouwen maken tevens deel uit van 2 van de 3
doelstellingen van de VNVR 1325, namelijk Veiligheid en Participatie van Vrouwen in Politiek &
Bestuur. V.w.b. de toekenning zullen de genoemde drie doelstellingen in principe dezelfde bedragen
toebedeeld krijgen.
Ook zijn er verschillende ambassades die projecten over deze onderwerpen in hun landen financieren.

Nr 398
Vraag
In de begroting van 2011 is de jaarlijkse bijdrage aan UNIFEM 6 miljoen. Was de bijdrage aan UNIFEM
in 2011 ook inclusief de bijdrage aan het UN Trust Fund to Eliminate Violence Against Women? Zo
nee, betekent dat dan dat er dit jaar minder dan 6 miljoen aan de directe ondersteuning van de
gender organisatie van de VN wordt besteed?
Antwoord
Ja, van de jaarlijkse bijdrage in 2011 ging 4 miljoen naar de algemene bijdrage van de VN gender
organisatie en 2 miljoen naar het UN Trust Fund to Eliminate Violence Against Women.

Nr 401
Vraag
Hoeveel bezuinigt u op UNAIDS en GFATM t.o.v. voorgaande jaren?
Antwoord
In 2010 ontving UNAIDS EUR 31,5 mln. De bijdrage in 2011 komt op EUR 25 mln uit. Voor 2012 is
EUR 20 mln begroot.
Het Global Fund to fight AIDS, Tuberculosis and Malaria ontving in 2010 EUR 61,9 mln. In 2011 wordt
EUR 54,6 mln bijgedragen aan het fonds. Voor 2012 is EUR 55 mln begroot.

Vraag 403
Hoeveel procent van het algemene gezondheidsbudget (111 mln volgens vaststelling
begrotingsstaten, memorie van toelichting) gaat besteed worden aan health system strengthening?
Via welke kanalen gaat dit voornamelijk gebeuren?
Vraag 405
Kan de regering uitleggen hoe zij het versterken van algemene gezondheidzorg/systemen wil gaan
realiseren met het hiervoor gereserveerde budget van 111 mln voor gezondheid algemeen?
Antwoord
Nederland draagt op verschillende manieren en via diverse kanalen bij aan het versterken van lokale
gezondheidssystemen. Dit draagt bij aan het behalen van SRGR doelen. SRGR heeft immers een
belangrijke medische component. Deze medische zorg kan alleen door goed opgeleide staf in
algemene ziekenhuizen en klinieken worden verleend. Projecten en programma’s die verbetering van
de gezondheidszorg tot doel hebben worden gesteund als ze speciale aandacht besteden aan SRGR en
interventies bevatten om op dat gebied resultaten te boeken.
Vanwege de lange staat van dienst en lokaal gewaardeerde Nederlandse deskundigheid op
ambassades wordt veel van deze ondersteuning van gezondheidssystemen via bilaterale
gedecentraliseerde interventies gekanaliseerd (in 2012 ongeveer 34%). Daarnaast bepleit Nederland
in verticale fondsen zoals het GFATM (uit HIV/Aids budget) en GAVI (uit het gezondheidsbudget) dat
de door die fondsen gesteunde activiteiten bijdragen aan de versterking van nationale
gezondheidssystemen. Verder wordt uit de genoemde 111 mln een bijdrage geleverd aan Health
Systems Research.

b) De ramingen voor 2012 in de begroting van 2011 bevatten op alle drie sub-thema’s nog bedragen voor MFS/TMF activiteiten. In 2012 zullen
alle projecten onder het Thematisch Medefinancierings Fonds en het MFS I zijn afgerond. MFS II valt in zijn geheel onder operationele
doelstelling 5.2. Hiervan maakt de SRGR alliantie Unite for Body Rights onderdeel uit, die wordt gesteund met EUR 9 mln per jaar. Dit bedrag
maakt deel uit van de uitgaven onder operationele doelstelling 5.2.
c) In dit budget zijn ook de bijdragen aan GAVI en IFFIm vervat.

Nr 407
Vraag
Kan de regering uitleggen wat de huidige stand van zaken is m.b.t. de uitvoering van de motie-
Voordewind en Van der Staaij over social protection (31200 V, nr. 57, en 31700 V, nr. 52) en
amendement Van der Staaij (31700 V, nr. 22)? Hoe gaat de regering in 2012 gehoor geven aan dit
amendement?
Antwoord
Sinds 2009 zijn in Zimbabwe, Mozambique en Ethiopië programma’s voor sociale bescherming
gefinancierd. De programma’s richten zich op ondersteuning van kwetsbare kinderen en gezinnen. In
Zimbabwe en Mozambique wordt onder andere bijgedragen aan geboorteregistratie van kinderen
zodat deze in aanmerking komen voor reguliere zorg, voedingsprogramma’s en onderwijs. Een
belangrijke component in de programma’s in alle landen is het zgn. cash-transfer systeem, dat
gezinnen op de meest kosteneffectieve manier in staat stelt voedsel, scholing en zorg in te kopen,
afhankelijk van de directe behoefte. In 2012 zullen de programma’s in alle drie de landen worden
voortgezet. In Zimbabwe gaat het om het UNICEF Child Protection Fund en het Protracted Relief
Programme dat gecoördineerd wordt door DFID. In Mozambique gaat het om een programma voor
geboorteregistratie van UNICEF en een cash transfer programma van het ministerie van Vrouwen en
Sociale Actie (MMAS). In Ethiopië wordt bijgedragen aan het Productive Safety Net Programme, een
multi-donor trustfund dat wordt beheerd door de Wereldbank.

Nr 410
Vraag
Kan de regering verduidelijken op welke manier Nederland er aan bijdraagt mensen die leven met een
beperking toegang te verlenen tot SRGR informatie, diensten en zorg?
Antwoord
Toegang tot SRGR informatie, diensten en zorg is in veel landen beperkt. Kwetsbare groepen,
waaronder mensen met een handicap, worden daardoor extra getroffen. Nederland streeft naar een
inclusief beleid dat ook gericht is op mensen met een beperking.
Mensen met een beperking zijn een expliciete doelgroep van de Unite for Body Rights Alliantie o.l.v.
Rutgers/WPF, die steun ontvangt onder het MFSII programma. Rutgers WPF Indonesië verleent
bijvoorbeeld technische assistentie aan het Ministry of National Education (MoNE) belast met speciaal
onderwijs, bij het uitrollen van de onder MFSI ontwikkelde seksuele voorlichtingsmodule voor jongeren
met een gezichts- of gehoorbeperking.

Nr 412
Vraag
Klopt het dat family planning is uitgesloten van het Health Insurance Fund in Tanzania? Zo ja is dit
ook het geval in de andere landen waar het Health Insurance Fund actief is?
Antwoord
Family planning is altijd onderdeel van de dienstverlening in de klinieken waar het Health Insurance
Fund mee werkt.
In Tanzania worden de middelen voor family planning gratis ter beschikking gesteld door de overheid,
zodat de kosten hiervan niet doorberekend hoeven te worden in de premie voor de
ziektekostenverzekering. Ook in Kenia en Nigeria zijn er landelijk dekkende overheidsprogramma’s
voor family planning.

Nr 414
Vraag
Kunt u specificeren hoe het bedrag van 88 mln euro in post 5.4 voor bilaterale programma’s is
opgebouwd? Over welke landen en programma’s wordt de 20 mln euro voor Hiv/Aids ingezet? En op
welke landen en programma’s wordt de 20 mln euro voor Hiv/Aids ingezet? En op welke wijze hebben
de betrokken ambassades hun prioriteiten opgesteld?
Antwoord
Momenteel worden de meerjarige strategische plannen van de ambassades beoordeeld, dus het is nog
te vroeg om uitspraken te doen over de exacte opbouw van het genoemde bedrag. In 2011 wordt het
budget voor bilaterale Aids programma’s ingezet in Ethiopië, Mozambique, Nicaragua, Suriname,
Tanzania, Vietnam, Zimbabwe, Zuid Afrika en het regionale programma voor zuidelijk Afrika. Fondsen
worden vooral besteed aan preventie van HIV/Aids bijvoorbeeld via ‘social marketing’ van condooms
in Mozambique, Tanzania, en zuidelijk Afrika, en aan de combinatie van preventie en mensenrechten
via ‘harm reduction’ in Vietnam, en ondersteuning van LGBT organisaties in Mozambique. Tevens
worden in Zimbabwe, Mozambique en Zuid Afrika ‘ social protection’ activiteiten gefinancierd. Ook
capaciteitsopbouw van NGOs en SADC (Southern African Development Council) behoort tot
gefinancierde programma’s.
De prioriteiten komen voort uit ‘Keuzes en Kansen’ (kst 31250 nr 45), waarin SRGR en HIV/Aids al
nauw met elkaar zijn verbonden. Daarnaast is prioritering door de ambassades mede afhankelijk van
de situatie ter plaatse op het terrein van HIV/Aids en de aanwezigheid van relevante en betrouwbare
partners.

Vraag 416
Onder operationele doelstelling 5.4 staat dat er 20 miljoen euro gaat naar publieke private
partnerschappen (PPPs) voor productontwikkeling. Kan de regering aangeven wat voor PPPs dit zijn?
Welke partijen zijn hierbij betrokken en wat gaan ze precies doen?
Vraag 418
Is de regering op de hoogte van het onderzoek van Oxfam International, Blind Optimism, challenging
the myths about private health care in poor countries, van februari 2009? Is de regering op de hoogte
van het belang dat er binnen PPP’s in de gezondheidszorg specifieke aandacht moet zijn voor
versterking van de publieke partners, omdat zij met name de toegang tot zorg bieden voor de meest
armen / gemarginaliseerde? Is er in de PPP’s die de regering is aangegaan of zal aangaan onder
operationele doelstelling 5.4 voldoende aandacht de publieke partner? Zodat er ook daadwerkelijk
meer toegang tot zorg komt voor de armste mensen d.m.v. deze PPP’s?
Antwoord
In vervolg op de positieve evaluatie van een eerdere subsidieronde, ontvangen momenteel 7 Product
Development Partnerships een subsidie. Het gaat om:
PDP naam Type product Partners (selectie)
1. Drugs for Neglected Geneesmiddelen voor Artsen zonder Grenzen, internationale
Diseases verwaarloosde ziekten zoals universiteiten en een groot aantal
(www.dndi.org) slaapziekte, de ziekte van farmaceutische bedrijven zoals het
Chagas en viscerale Indiase bedrijf Cipla, Abbott en MSD.
leishmaniasis
2. International Aids HIV-vaccins Universiteiten, lokale overheden en een
Vaccine Initiative aantal farmaceutische bedrijven zoals
(www.iavi.org) Becton and Dickinson en Pfizer.
3. International Vaginale microbicides die Een groot aantal maatschappelijke
Partnership for vrouwen moeten organisaties, biotechbedrijven en
Microbicides beschermen tegen HIV- farmaceutische bedrijven zoals Tibotec
(www.ipmglobal.org) infecties. en Johnson&Johnson
4. Aeras Verschillende Een groot aantal academische centra,
(www.aeras.org) tuberculosevaccins, zowel Nederlandse partners zoals het BPRC,
voor kinderen als het Nederlands Kankerinstituut en het
volwassenen KNCV tuberculosefonds. Farmaceutische
bedrijven w.o.het Nederlandse bedrijf
Crucell.
5. Foundation for Testen om tuberculose, hiv Een groot aantal universiteiten, NGOs
Innovative en andere armoede- en bedrijven waaronder het Japanse
Diagnostics gerelateerde ziekten snel, bedrijf Eiken en het Nederlandse Future
(www.finddiagnostics. goed en goedkoop te Diagnostics
org) kunnen opsporen, zodat
adequate behandeling kan
plaatsvinden.
6. Sabin Vaccine Een vaccin tegen Universiteiten en bedrijven in Zuid-
Institute ‘hookworm’ infecties. Deze Amerika en China.
(www.sabin.org) parasiet is een van de
grootste ziekteverwekkers
bij moeders en kinderen in
ontwikkelingslanden.
7. Path (www.path.org) De ontwikkeling, registratie CONRAD, UNFPA en een Chinees
en introductie van een bedrijf, Dahua.
nieuw vrouwencondoom.
Alle genoemde PDP’s worden door meerdere overheden en private stichtingen ondersteund, die in hun
voorwaarden en/of aansturing ook het publieke belang waarborgen.

Vraag 417
De regering zet in op toegang tot medicijnen en behandeling van Hiv en Aids. Kan de regering
uitleggen waarom Nederland dit effect tegenwerkt doordat in het vrijhandelsverdrag van de Europese
Unie met India, want nu in onderhandeling is, nog steeds schadelijke bepalingen staan waardoor de
toegang tot medicijnen bemoeilijkt wordt en dan met name tot aidsremmers?
Vraag 419
Identiek aan vraag 417.
Antwoord
Er wordt momenteel door de Europese Commissie, namens de Europese Unie, onderhandeld met India
over een bilateraal vrijhandelsverdrag. De regering is zich bewust van het feit dat India een
belangrijke rol speelt in het maken en exporteren van levensreddende medicijnen, waaronder
aidsremmers, naar ontwikkelingslanden. Het vrijhandelsverdrag heeft op geen enkele manier tot doel
deze rol van India te beperken.
Nederland steunt het voorstel van de Commissie om een bindende verwijzing in het
vrijhandelsverdrag op te nemen naar de “Declaration on the TRIPS Agreement and Public Health”.
Deze verklaring wordt ook wel de Doha-verklaring genoemd. Deze Doha-verklaring geeft
ontwikkelingslanden een bevestiging van de beleidsruimte en flexibiliteiten binnen het TRIPS-verdrag
om de bescherming van intellectuele eigendomsrechten af te wegen tegen het publiek belang van een
goede gezondheidszorg, inclusief de toegang tot medicijnen.
Nederland hecht veel waarde aan deze zogenoemde TRIPS flexibiliteiten en de naleving van de Doha
verklaring. Het is aan landen zelf om te bepalen hoe zij deze flexibiliteiten willen toepassen. De inzet
van Nederland en de EU in het vrijhandelsakkoord is dat India gebruik kan blijven maken van deze
flexibiliteiten.

Nr 421
Vraag
Kunt u voor de volgende organisaties (UNFPA, GFATM, UNAIDS, GAVI, Wereld Bank en WHO)
aangeven hoe u de Nederlandse bijdrage aan deze organisaties in 2011 toeschreef aan de sub-
thema’s SRGR, hiv/aids en gezondheid, en welke toeschrijvingspercentages u in 2012 hanteert voor
dezelfde sub-thema’s?
Antwoord
Zie antwoord op vraag 404. De Wereldbank ontvangt overigens geen middelen uit het budget voor
operationele doelstelling 5.4.

Nr 426
Vraag
Hoe verklaart u de terugval in uitgaven op HIV/Aids/SRGR in de meerjarenbegroting?
Antwoord
Zie de tabel in het antwoord op vraag 404. Ten opzichte van de verwachte uitgaven in 2011 wordt,
naast een toename in het budget voor SRGR, in 2012 een daling voorzien in het budget voor
HIV/Aids. Deze daling heeft drie oorzaken. Ten eerste is deze het gevolg van een korting op de
bijdrage aan UNAIDS en de uitgaven voor HIV/Aids in de partnerlanden. Ten tweede is iets meer dan
de helft van de daling te verklaren doordat het Health Insurance Fund en enkele Product Development
Partnerships in 2012 worden geschaard onder de uitgaven voor gezondheidszorg algemeen. Deze
overheveling is onderdeel van de aanpassing in de begrotingsindeling die tot doel heeft een zuivere
koppeling tussen doel en middelen tot stand te brengen. Als gevolg van deze overheveling stijgt per
saldo het budget voor gezondheidszorg algemeen licht. Tenslotte wordt de daling deels verklaard
doordat MFS II uitgaven niet meer onder de thematische doelstelling worden weergegeven.
Zowel het budget voor SRGR als het budget voor de drie sub-thema’s samen zullen vanaf 2012
stijgen.

Nr 429
Vraag
Kunt u aangeven wat het Fast Start Finance precies inhoudt en hoeveel ODA-middelen hieraan worden
besteed.
Antwoord
Het Fast Start Finance initiatief is een afspraak gemaakt tijdens de klimaattop in Kopenhagen (2009)
en bevestigd in Cancún (2010). Het initiatief betreft een bijdrage van de ontwikkelde landen aan de
ontwikkelingslanden om de gevolgen van klimaatverandering in hun landen het hoofd te bieden.
Ontwikkelde landen hebben voor de periode 2010-2012 een vrijwillige bijdrage van 30 miljard US
Dollar toegezegd; voor Nederland betreft dit voor deze periode een bedrag van EUR 300 miljoen. Dit
bedrag wordt, conform regeerakkoord, volledig uit ODA middelen gefinancierd. De activiteiten
betreffen voornamelijk mitigatie activiteiten zoals stimuleren van hernieuwbare energie activiteiten.
Daarnaast financiert Nederland adaptatie activiteiten in de sectoren water en disasterpreparedness.

Vraag 432
Zal bij geïntegreerd waterbeheer specifiek worden gemeten op het behalen van MDG doelstellingen?
Vraag 433
Zal er bij geïntegreerd waterbeheer ook expliciet worden gemonitord op duurzaamheid van
interventies, zoals bij verbeterde toegang tot veilig drinkwater en sanitaire voorzieningen, en hoe zal
dat plaatsvinden?
Vraag 440
Waar ligt de grens tussen ‘integraal waterbeheer’ en ‘drinkwater en sanitatie’?
Antwoord
Goed waterbeheer heeft een belangrijke impact op de positie van vrouwen, de volksgezondheid,
voedselvoorziening en economische ontwikkeling - en daarmee op de MDG doelstellingen. Bij de
rapportage over programma’s op het gebied van geïntegreerd waterbeheer worden de resultaten van
de programma’s, inclusief resultaten die relevant zijn voor het behalen van de MDG’s, op output en
outcome niveau in kaart gebracht.
Duurzaamheid van interventies is een belangrijk criterium bij het monitoren van activiteiten gericht op
geïntegreerd waterbeheer. In de watersector wordt hiervoor het FIETS-model gehanteerd: Financial,
Institutional, Environmental, Technical and Social sustainability. Op deze aspecten wordt in de
programma’s gemonitord.
Geïntegreerd waterbeheer beoogt een zodanig gebruik van water, land en andere daaraan
gerelateerde natuurlijke hulpbronnen dat dit maximaal economisch en sociaal rendement oplevert,
zonder dat dit de duurzaamheid van essentiële ecosystemen aantast. Geïntegreerd waterbeheer
betreft verdeling van water en afstemming tussen moeilijk te verenigen claims op water. Drinkwater
vormt een van die claims. Er is dus enige overlap tussen “geïntegreerd waterbeheer” en “drinkwater
en sanitatie”. Drinkwater en sanitatie hebben echter ook een component die niets te maken heeft met
geïntegreerd waterbeheer maar alles met het organiseren van een nutsdienst: de logistiek en de
infrastructuur om water van bron naar gebruiker te krijgen, om afvalwater te verwijderen en te
zuiveren en de gedragsbeïnvloeding die nodig is om hygiëne te verbeteren. Daar ligt de grens.

Vraag 439
Kunt u aangeven of bij de PPP’s op het gebied van water ook gemonitord wordt of deze bijdragen aan
het verbeteren van de toegang tot WASH van de armste bevolkingsgroepen?
Vraag 449
Zal bij opzetten van een faciliteit voor de financiering van PPP’s op het gebied van water ook worden
gemonitord of deze bijdragen aan het verbeteren van de toegang tot WASH voor gemarginaliseerde
groepen, en zo ja op welke wijze?
Antwoord
Zowel in de beoordeling van de subsidieaanvragen als bij de monitoring van de uitvoering zullen
programma’s die via de nieuwe PPP faciliteit worden gefinancierd worden getoetst op de bijdrage die
deze programma’s leveren aan de toegang tot water, sanitatie en hygiene (WASH) voor de armste of
anderszins gemarginaliseerde bevolkingsgroepen. Hiervoor zullen beoordelingscriteria worden
opgesteld en zullen er eisen worden gesteld aan de monitoringskaders die de aanvragende partijen
moeten opstellen. Deelname van maatschappelijke organisaties in de PPP’s wordt aangemoedigd. Ook
hierdoor wordt geborgd dat er in de uitvoering specifiek rekening wordt gehouden met kwetsbare
groepen in de samenleving.

Nr 442
Vraag
Welke financiële inzet op operationele doelstelling 6.2 is afkomstig van andere departementen
waarmee op OS wordt samengewerkt, en hoe wordt gemonitord op het bereiken van
gemarginaliseerde groepen?
Antwoord
Operationele doelstelling 6.2 betreft alleen ODA-middelen. Andere departementen dragen hier niet
aan bij. Wel draagt het departement voor I&M via de HGIS non-ODA begroting samen met BZ/OS bij
aan de uitvoering van het business plan van het International Water and Sanitation Centre (IRC).
Daartoe hevelt I&M jaarlijks EUR 676.000 over naar HGIS. BZ/OS is verantwoordelijk voor beheer en
monitoring. Binnen alle door DGIS gefinancierde programma’s wordt door uitvoerende organisaties
gemonitord op het bereiken van gemarginaliseerde groepen.

Nr 445
Vraag
Welke instrumenten zijn al bestaand, en welke instrumenten zijn nieuw die worden ingezet voor het
bereiken van Efficiënt en duurzaam watergebruik, veiliger delta’s en stroomgebieden en verbeterde
toegang tot drinkwater en sanitaire voorzieningen in ontwikkelingslanden?
Antwoord:
Voor het bereiken van deze drie pijlers van het waterbeleid binnen ontwikkelingssamenwerking
worden diverse instrumenten ingezet. Het gaat om programma’s met multilaterale organisaties
(Wereldbank, de Afrikaanse en Aziatische Ontwikkelingsbank, UNICEF, UN-HABITAT, UNOPS en
UNDESA), NGO’s (Global Water Partnership, MFS II, Aqua for All), kennisinstellingen (NWO-WOTRO),
en bedrijven (Ontwikkelingsrelevante Infrastructuurontwikkeling, Private Infrastructure Development
Group, Fonds Opkomende Markten voor ontwikkelingslanden, Private Sector Investeringsprogramma
en het Infrastructure Development Fund).
Daarnaast zijn er instrumenten waarin diverse organisaties samenwerken op deze drie thema’s, zoals
Water Mondiaal en het recent gestarte Water OS programma. Ook wordt een nieuwe faciliteit ingericht
voor publiek-private partnerschappen voor deze drie thema’s. In het nieuwe beleid is synergie tussen
deze verschillende instrumenten, gebaseerd op lokaal ownership, een belangrijke doelstelling. Daarom
wordt, waar mogelijk, getracht zoveel mogelijk instrumenten onder een loket samen te brengen, nl
het Agentschap NL.

Nr 447
Vraag
Kunt u voor operationele doelstelling 6.2 aangeven hoe zeker zal worden gesteld dat
gemarginaliseerde groepen worden bereikt, en hoe hier op wordt gemeten?
Antwoord
In de door Nederland gefinancierde programma’s vormen gemarginaliseerde groepen de belangrijkste
doelgroep. Door maatschappelijke organisaties te betrekken bij de uitvoering van programma’s
kunnen kwetsbare groepen in de samenleving beter bereikt worden en kunnen oplossingen worden
gevonden die beter aansluiten op de lokale behoefte. Een voorbeeld hiervan is een pilot in Kenia op
het gebied van Urban Community Led Total Sanitation (UCLTS) waar op basis van een participatieve
aanpak in kaart wordt gebracht waar de behoefte voor sanitaire voorzieningen het grootst is.
Vervolgens kan de gemeenschap zelf beslissen waar investeringen moeten worden gedaan. Dit is een
voorbeeld hoe met lokaal draagvlak investeringen terecht komen waar dit het hardste nodig is.
Het monitoren van toegang tot drinkwater en sanitatie naar inkomenscategorie wordt op mondiaal
niveau gedaan door het Joint Monitoring Programme (JMP) van WHO en UNICEF. Het JMP wordt door
Nederland ondersteund. Waar mogelijk wordt ook door Nederland op programmaniveau gemonitord op
het bereiken van de allerarmsten. Vooral waar de boven beschreven CLTS benadering wordt gebruikt,
blijkt dit goed uitvoerbaar. In het Water Sanitatie en Hygiëne (WASH) programma van BRAC in
Bangladesh zijn bijvoorbeeld speciale maatregelen getroffen om de ultra poor te bereiken en wordt de
werkelijke realisatie per doelgroep periodiek gerapporteerd.

Nr 450
Vraag
Welke van de bestedingen die worden genoemd zijn al gecommitteerd, en wat staat er nog open?
Antwoord
Het voor operationele doelstelling 6.2 beschikbare budget is voor een groot deel vastgelegd in
juridische verplichtingen. Zo zijn de bijdragen via het multilaterale kanaal (zoals aan de drinkwater-
en sanitatieprogramma’s van UNICEF, de Water Supply and Sanitation Collaborative Council, de ADB
Water Financing Facility en UNESCO/IHE) grotendeels gecommitteerd. Ook zijn bijdragen aan
maatschappelijke organisaties (waaronder Bangladesh Rural Advancement Committee) vastgelegd.
Een aantal lopende publiek-private partnerschappen (o.a. Aqua for All, AKVO, Vitens/Evidens) is
opgeschaald. Hiervoor zijn aanvullende verplichtingen aangegaan.
Het resterende budget is beleidsmatig ingevuld. Het programma wordt op dit moment uitgewerkt en
zal in de komende maanden worden vastgelegd in contracten. Zo wordt er een faciliteit opgezet voor
financiering van publiek-private partnerschappen op het gebied van water, die in 2012 operationeel
zal zijn. Daarnaast wordt de intensivering op het thema Water in vijf tot zeven geselecteerde
partnerlanden verder uitgewerkt. Hiervoor is intensief overleg gaande tussen BZ (vooral via de
ambassades), bedrijven, kennisinstellingen en het maatschappelijk middenveld in Nederland en de
ontvangende landen.

Nr 452
Vraag
Kunt u voor operationele doelstelling 6.2 aangeven welk percentage in LDC landen wordt uitgegeven?
Kunt u een nadere toelichting geven op de nieuwe PPP faciliteit water (30 miljoen)? Steunt u het
PPIAF van de WB en zo ja met hoeveel?
Antwoord
Volgens de UN-water Global Annual Assessment of Sanitation and drinking water (GLAAS, 2010)
behoort Nederland bij de top 3 van donorlanden die de meeste water-gerelateerde hulp richten op de
LDC’s.
In 2009 kwam ruim 55% van de inzet op drinkwater en sanitatie ten goede aan LDC’s en OLIC’s.
Het Ministerie van Buitenlandse Zaken werkt samen met het NWP (Netherlands Water Partnership)
aan de PPP-faciliteit water. Een nieuw programma om waterveiligheid en waterzekerheid in
ontwikkelingslanden te verbeteren met publiek-private samenwerking. Het instrument is breed
toegankelijk voor de watersector en biedt kansen voor bedrijven, publieke partners, NGO’s en
kennisinstellingen om gezamenlijk innovatieve, duurzame programma’s op het gebied van
drinkwater en sanitatie, water in de landbouw en watermanagement op te zetten en uit te voeren. De
PPPs gaan uit van het hefboom principe en er worden hiermee dus extra middelen gegenereerd voor
de aanpak van waterproblematiek in ontwikkelingslanden. Openstelling wordt begin 2012 verwacht.
Het Wereldbank programma PPIAF (Public Private Infrastructure Advisory Facility) is tussen 2008 en
2010 met EUR 1.6 mln ondersteund. Deze samenwerking zal ook tussen 2011 en 2014 worden
voortgezet. Hiermee zal EUR 4.8 mln gemoeid zijn.

Vraag 455
Kunt u toelichten hoe culturele diplomatie de Nederlandse positie in het buitenland in economisch
opzicht versterkt?
Vraag 458
Wat wordt verstaan onder synergie tussen cultuur en het buitenlandpolitieke en economisch beleid?
Vraag 464
Wat valt er allemaal onder het economische belang van Nederland bij culturele diplomatie?
Antwoord
Cultuur en culturele uitingen zijn van invloed op het beeld van NL in het buitenland. Dat geldt voor de
Hollandse meesters uit de Gouden Eeuw maar ook voor vernieuwende kunst uit onze tijd. Cultuur is
ook een economische kracht. Zo groeien de creatieve sectoren harder dan de rest van de economie.
Voor het topsegment binnen sectoren als architectuur en design, maar ook binnen de podiumkunsten,
is internationaal werken essentieel om aansluiting bij de top te behouden en een gezonde
bedrijfsvoering te kunnen garanderen. De regering stelt het economisch belang binnen het
internationaal cultuurbeleid meer centraal. Dit betekent focus op topsegment, marktverruiming en op
sectoren die in het buitenland inkomsten verwerven en die met ondersteuning van de overheid hun
markt verder kunnen verbreden. Culturele activiteiten in het buitenland kunnen ook de diplomatie in
meer brede zin ten goede komen. Ze brengen invloedrijke instellingen en personen uit de culturele,
economische en politieke wereld bijeen en bieden een platform voor contacten en nieuwe
samenwerkingsverbanden. In 2012 en 2013 vinden respectievelijk bilaterale vieringen met Turkije en
Rusland plaats. Naast economische en maatschappelijke activiteiten krijgen deze vieringen ook een
duidelijke culturele invulling.

Nr 457
Vraag
Betreft het de aansturing van de posten in Parijs en Jakarta én culturele instituten in Parijs en Jakarta
of alle posten en de culturele posten in Parijs en Jakarta?
Antwoord
Onder dit artikel wordt de verantwoordelijkheid van de minister bedoeld voor de aansturing van alle
posten voor wat betreft culturele zaken en daarnaast de aansturing van de culturele instituten in Parijs
en Jakarta.

Nr 460
Vraag
Op welke wijze wordt de objectiviteit van actief nieuwsmanagement gewaarborgd?
Antwoord
Via afspraken in het redactiestatuut. Tevens worden de uitgangspunten voor Overheidscommunicatie
gevolgd zoals die zijn vastgelegd door de Voorlichtingsraad.

Nr 462
Vraag
Kunt u een overzicht geven van alle thema’s waarop Nederland aantoonbare relevantie heeft in de
wereld?
Antwoord
Het Nederlands buitenlands beleid is gebaseerd op de gelijkwaardige pijlers Welvaart, Veiligheid en
Vrijheid. Nederland levert een bijdrage aan de internationale stabiliteit en veiligheid, internationale
rechtsorde en mensenrechten, en het bevorderen van welvaart in de wereld, zowel voor exporterende
Nederlandse bedrijven als voor het stimuleren van de economie in de partnerlanden van
Ontwikkelingssamenwerking. De regering heeft hierbij gekozen voor een scherpe focus en toetst de
Nederlandse inspanningen aan relevantie, effectiviteit en efficiency. Nederland heeft beperkte
middelen tot zijn beschikking en kan dus niet overal alles doen.

Nr 465
Vraag
Kunt u aangeven hoe de verdeling van de subsidies over de aangebrachte geografische focus is?
Antwoord
De HGIS cultuurmiddelen uit de begroting van het ministerie van Buitenlandse Zaken bedragen 3,9
miljoen Euro per jaar. Deze worden gedelegeerd aan Fondsen en Sectorinstituten, die zich moeten
houden aan de door de regering gestelde geografische prioriteiten, en aan ambassades in
prioriteitslanden. Het DutchDFA-programma, waaraan de ministeries van Buitenlandse Zaken, OCW en
EL&I ieder elk 1 miljoen Euro per jaar bijdragen, is gericht op China, India, Duitsland en Turkije. Voor
de bilaterale vieringen met Turkije in 2012 en Rusland in 2013 stelt het ministerie van Buitenlandse
Zaken 750.000 Euro per viering beschikbaar.

Nr 467
Vraag
Welke criteria worden gehanteerd om te bepalen of landen zowel uit cultureel als uit economisch
oogpunt interessant zijn?
Antwoord
De vraag verwijst naar het beleid ten aanzien van de creatieve industrie. Eind 2012 loopt DutchDFA
af, een vierjarenprogramma gericht op marktverruiming en bekendheid van de Nederlandse
vormgeving, mode en architectuur in China, India, Duitsland en Turkije. De regering zal in 2013
doorgaan met het ondersteunen van internationaliseringsactiviteiten van de creatieve industrie.
Daartoe zal de regering, samen met andere partners binnen dit topgebied, bezien welke landen
hiervoor uit cultureel en economisch oogpunt interessant kunnen zijn. Bij deze keuze zullen onder
andere de volgende criteria een rol spelen: interesse vanuit de sectoren zelf, handelsbelangen en
mogelijke afzetmarkt voor Nederland en de internationale economische positie van het land.

Nr 469
Vraag
Op welke wijze gaat de regering het debat over Europa wel stimuleren? Welke middelen worden
daarvoor vrijgemaakt?
Antwoord
Debat over Europa is er volop. De media bericht iedere dag over Europa en Europa is onderwerp
gesprek op verjaardagen, feesten en partijen. Dat hoeven wij als regering niet te stimuleren. Wat we
wel doen is in dit debat constant duidelijk maken waar dit kabinet voor staat en hoe wij de
Nederlandse belangen in de Europese Unie behartigen. Het voeren van het debat, in de media en ook
daarbuiten, kost tijd en soms ook geld. Binnen het budget algemene voorlichting van de Directie
Communicatie van het Ministerie van Buitenlandse Zaken is een budget van EUR 700.000 vrijgemaakt
voor activiteiten die het debat over Europa stimuleren. U kunt dan denken aan projecten als het EU
Back To School Project en de Dag van Europa.

Nr 471
Vraag
Hoe groot is het percentage van de Nederlandse bijdrage aan het Internationale Strafhof ten opzichte
van de totale kosten ? Wie is de eigenaar van het pand waarin het Internationaal Strafhof is
gehuisvest ? Welke overige landen dragen bij in de kosten ?
Antwoord
Bij de beantwoording van deze vraag wordt uitgegaan van het budget van het Internationaal Strafhof
over 2011. Het budget van het Internationaal Strafhof voor 2012 ligt in december 2011 ter
goedkeuring voor aan de Statenpartijen van het Internationaal Strafhof tijdens de 10e sessie van de
jaarlijkse Vergadering van Statenpartijen in New York.
Aan de begroting van het Internationaal Strafhof dragen alle Statenpartijen bij. De contributie per
land bedraagt een bepaald percentage dat afgeleid is van de VN contributieschalen, gecorrigeerd voor
het feit dat er minder Statenpartijen zijn bij het Internationaal Strafhof dan dat er VN lidstaten zijn.
Op dit moment kent het Internationaal Strafhof 119 Statenpartijen. Nederland droeg in 2011 2,7%
(2,8 miljoen euro) bij aan de totale begroting (van EUR 103.607.900 ) van het Internationaal Strafhof.
Daarnaast draagt Nederland als gastland gedurende de eerste 10 jaar de huisvestingskosten van het
Internationaal Strafhof (deze periode komt medio 2012 ten einde). Deze bedragen in 2011 ongeveer
5,9 miljoen euro. De nu door het Internationaal Strafhof in gebruik zijnde panden zijn eigendom van
ING en Wichford.

Nr 473
Vraag
Hoe groot is het percentage van de Nederlandse bijdrage aan de bedrijfsvoering en huur van het
kantoor van de Hoge Commissaris voor Nationale Minderheden ten opzichte van de totale kosten? Wie
is de eigenaar van het pand waarin de Hoge Commissaris is gehuisvest? Welke overige landen dragen
bij in de kosten?
Antwoord
Het percentage van de Nederlandse bijdrage bedraagt 4,9%. De Rijksgebouwendienst is eigenaar van
het gebouw waarin de Hoge Commissaris is gevestigd. Alle 56 aan de OVSE deelnemende staten
dragen bij in de kosten.

Nr 475
Vraag
Welke doelgroepen zijn van belang bij het ontwikkelen, bereiken en uitdragen van
beleidsdoelstellingen op het terrein van buitenlandbeleid?
Antwoord
In algemene zin: Maatschappelijk middenveld, bedrijfsleven, academische wereld, algemeen publiek,
media.

Nr 477
Vraag
Is de doelgroep die van belang is voor het uitdragen van beleidsdoelstellingen beperkt tot ngo’s, de
academische wereld en het bedrijfsleven?
Antwoord
Nee, zie ook vraag 475.

Nr 481
Vraag
Welke actieve beleidsinstrumenten zullen ingezet worden naast het passief ter beschikking stellen van
kennis en advies om de mondiale dimensie van burgerschap te versterken?
Antwoord
Via de Subsidiefaciliteit Burgerschap Ontwikkelingssamenwerking (SBOS) wordt subsidie toegekend
aan organisaties die mondiaal burgerschap stimuleren. Deze organisaties zijn gericht op het actief
betrekken van burgers bij mondiale thema’s van duurzame ontwikkeling en internationale
samenwerking.

Nr 483
Vraag
Wat zijn de kosten van het bijstellen van het beeld van Nederland als gevolg van de huidige
gedoogconstructie en de negatieve uitlating over het buitenland door de gedoogpartij?
Antwoord
Geen.

Nr 485
Vraag
Kunt u inzichtelijk maken welke in de huidige begroting onder beleidsartikel 8 opgenomen
organisaties, fondsen, sectorinstituten, posten, culturele instituten en instellingen minder middelen ter
beschikking krijgen dan in voorgaande jaren en voor welk bedrag? Kunt u dit in tabelvorm doen? En
kunt u dit ook doen voor de jaren 2013, 2014, 2015 en 2016?
Antwoord
De volgende tabel laat de ODA-bezuinigingen ten opzichte van 2011 zien onder beleidsartikel 8:
2012 2013 2014 2015 2016
8.01 Grotere buitenlandse bekendheid met de Nederlandse cultuur
Ambassade Accra  -75.000 -75.000 -75.000 -75.000 -75.000
Ambassade Bamako  -50.000 -50.000 -50.000 -50.000 -50.000
Ambassade Caïro  -50.000 -50.000 -200.000 -200.000 -200.000
Ambassade Colombo  -150.000 -150.000 -150.000 -150.000 -150.000
Ambassade Dar es Salaam  -50.000 -100.000 -100.000 -100.000 -100.000
Ambassade Guatemala  -100.000 -100.000 -100.000 -100.000 -100.000
Ambassade Hanoi  -75.000 -75.000 -75.000 -75.000 -75.000
Ambassade Jakarta  -75.000 -75.000 -75.000 -75.000 -75.000
Ambassade La Paz  -400.000 -475.000 -500.000 -500.000 -500.000
Ambassade Nairobi  -25.000 -25.000 -25.000 -25.000 -25.000
Ambassade New Delhi  -15.000 -15.000 -15.000 -15.000 -15.000
Ambassade Paramaribo  -200.000 -200.000 -200.000 -200.000 -200.000
Ambassade Pretoria  -225.000 -225.000 -225.000 -225.000 -225.000
Ambassade Pristina  -30.000 -30.000 -30.000 -30.000 -30.000
Ambassade Ramallah  -75.000 -75.000 -75.000 -75.000 -75.000
Ambassade Skopje  -100.000 -100.000 -100.000 -100.000 -100.000
Prins Claus fonds  0 -250.000 -500.000 -750.000 -1.000.000
8.03 Vergroten van begrip en/of steun voor Nederlandse zienswijze,
standpunten en beleid in het buitenland en het versterken van het
draagvlak in iegen land voor het buitenlandbeleid
Subsidiefaciliteit voor Burgerschap en Ontwikkelingssamenwerking (SBOS) -13.000.000 -13.800.000 -14.300.000 -15.000.000 -15.000.000
In de eerste suppletoire begroting 2011 zijn op beleidsartikel 8 onderstaande non-ODA-bezuiniging
verwerkt.
2012 2013 2014 2015 2016
Subsidie Instituut Clingendael  0 -300.000 -500.000 -500.000 -500.000
Adviesraad Internationale Vraagstukken 0 -50.000 -100.000 -100.000 -100.000
Programma Europese Bewustwording 0 -250.000 -500.000 -1.700.000 -1.700.000
Programma Ondersteuning Buitenland Beleid (POBB) 0 -300.000 -700.000 -700.000 -700.000
Nota bene: de bedragen zijn nog indicatief.

Nr 487
Vraag
Kunt u aangeven wat de reden is voor de verwachte onderuitputting op de raming van het Clean
Development Mechanism (CDM)? Zijn er minder CDM-rechten nodig, of zijn de rechten goedkoper dan
eerder geraamd?
Antwoord
De bij Voorjaarsnota 2011 aangebrachte verlaging van de budgetten voor CDM betrof een bijstelling
van de raming, waarbij de budgetten in overeenstemming werden gebracht met de verwachte
leveringen, en werd niet veroorzaakt doordat er minder rechten nodig zijn of dat de rechten
goedkoper zijn geworden.

