 
 
 
 
Voorstel van Wet tot intrekking van de Archiefwet 1995 en vervanging door de 
Archiefwet 2021 (Archiefwet 2021) 
 
 
 
Voorstel van wet 
 
 
 
Allen, die deze zullen zien of horen lezen, saluut! doen te weten: 
 
Alzo Wij in overweging genomen hebben, dat het wenselijk is om de regels uit de 
Archiefwet 1995 te moderniseren en van een nieuwe indeling te voorzien, om die regels 
aan te passen aan de praktijk van het digitale informatiebeheer en in verband daarmee 
de overbrengingstermijn te verkorten, en dat het daarom wenselijk is een nieuwe 
Archiefwet vast te stellen; 
 
Zo is het, dat Wij, de Afdeling advisering van de Raad van State gehoord, en met 
gemeen overleg der Staten-Generaal, hebben goedgevonden en verstaan, gelijk Wij 
goedvinden en verstaan bij deze: 
 
 
Hoofdstuk 1. Algemene bepalingen 
 
Artikel 1.1 Begripsbepalingen 
In deze wet en de daarop berustende bepalingen wordt verstaan onder: 
Algemene verordening gegevensbescherming: Verordening (EU) 2016/679 van het 
Europees Parlement en de Raad van 27 april 2016 betreffende de bescherming van 
natuurlijke personen in verband met de verwerking van persoonsgegevens en 
betreffende het vrije verkeer van die gegevens en tot intrekking van Richtlijn 95/46/EG 
(algemene verordening gegevensbescherming) (PbEU 2016, L 119); 
archiefdienst: Nationaal Archief of decentrale archiefdienst;  
archivaris: archivaris als bedoeld in artikel 6.2, tweede lid; 
decentrale archiefdienst: decentrale archiefdienst als bedoeld in artikel 6.2, eerste lid; 
document: schriftelijk stuk of ander geheel van vastgelegde gegevens dat: 
a. door een overheidsorgaan is opgemaakt of ontvangen en dat naar zijn aard 
verband houdt met de publieke taak van dat overheidsorgaan;  
b. is opgemaakt of ontvangen door instellingen of personen, waarvan of van wie 
de rechten of functies op een overheidsorgaan zijn overgegaan; of 
c. ingevolge artikel 9.4 voor blijvende bewaring is opgenomen door een 
archiefdienst; 
 W7100.K-2 1 

c. de verenigde vergadering der Staten-Generaal; 
d. het Kabinet van de Koning; 
e. de Raad van State; 
f. de Algemene Rekenkamer; 
g. de Nationale ombudsman; 
h. Onze Ministers die met de leiding van een ministerie zijn belast; 
i. de Kabinetten van de Gouverneurs van Aruba, Curaçao en St. Maarten; 
j. de Hoge Raad van Adel; 
k. de Kanselarij der Nederlandse Orden, het Kapittel van de Militaire Willems-Orde 
en het Kapittel voor de Civiele Orden; 
l. de commissarissen van de Koning in de provincie, voor de documenten die 
verband houden met de taken, bedoeld in artikel 182, eerste en tweede lid, van 
de Provinciewet; 
m. de onafhankelijke bij wet ingestelde organen die met de rechtspraak zijn 
belast, alsmede de Raad voor de rechtspraak en het College van afgevaardigden, 
bedoeld in de Wet op de rechterlijke organisatie; en 
n. de zelfstandige bestuursorganen, bedoeld in artikel 1 van de Kaderwet 
zelfstandige bestuursorganen, die deel uitmaken van de Staat; 
o. de vaste colleges van advies, bedoeld in artikel 79 van de Grondwet, die deel 
uitmaken van de Staat; en 
p. de openbare lichamen, bedoeld in artikel 134 van de Grondwet, die deel 
uitmaken van de Staat. 
2. Voor de documenten van andere overheidsorganen van de Staat dan in het eerste lid 
bedoeld zijn Onze Ministers wie het aangaat als bedoeld in het eerste lid, onderdeel h, 
verantwoordelijk. 
 
Artikel 2.2 Verantwoordelijke overheidsorganen van een provincie, gemeente 
of waterschap 
1. Verantwoordelijk overheidsorgaan voor de documenten van een provincie zijn 
gedeputeerde staten, overeenkomstig een door provinciale staten vast te stellen 
verordening. 
2. Verantwoordelijk overheidsorgaan voor de documenten van een gemeente is het 
college van burgemeester en wethouders, overeenkomstig een door de gemeenteraad 
vast te stellen verordening. 
3. Verantwoordelijk overheidsorgaan voor de documenten van een waterschap is het 
dagelijks bestuur, overeenkomstig een door het algemeen bestuur vast te stellen 
verordening. 
 
Artikel 2.3 Verantwoordelijke overheidsorganen bij gemeenschappelijke 
regelingen 
1. Verantwoordelijk overheidsorgaan voor de documenten van een krachtens 
gemeenschappelijke regeling ingesteld openbaar lichaam is het dagelijks bestuur, 
overeenkomstig een door het algemeen bestuur vast te stellen verordening. 
2. Verantwoordelijk overheidsorgaan voor de documenten van een krachtens 
gemeenschappelijke regeling ingestelde bedrijfsvoeringsorganisatie is het bestuur.  
3. Voor de documenten van een krachtens gemeenschappelijke regeling ingesteld 
gemeenschappelijk orgaan zijn de verantwoordelijke overheidsorganen van de 
deelnemers gezamenlijk verantwoordelijk. 
 
Artikel 2.4 Verantwoordelijke overheidsorganen van andere publiekrechtelijke 
rechtspersonen  
Voor de documenten van een andere rechtspersoon die krachtens publiekrecht is 
ingesteld dan bedoeld in de artikelen 2.1 tot en met 2.3, is het verantwoordelijke 
overheidsorgaan het orgaan dat met het dagelijks bestuur van de rechtspersoon is 
belast. 
 
 W7100.K-2 3 

aanmerkelijk tekortschiet in de uitoefening van de aan hem overgedragen taken 
en verplichtingen; of 
c. indien een beleidsmatige heroverweging daartoe aanleiding geeft.  
2. Bij toepassing van het eerste lid, aanhef en onderdeel c, treedt het besluit tot 
intrekking niet eerder in werking dan vijf jaren na dagtekening van het besluit. 
 
Artikel 3.4 Samenwerkingsverbanden 
1. In dit artikel wordt verstaan onder samenwerkingsverband: duurzame onderlinge 
samenwerking tussen meerdere overheidsorganen en al dan niet één of meer andere 
partijen, in welk kader onder de verantwoordelijkheid van meerdere verantwoordelijke 
overheidsorganen documenten worden opgemaakt of ontvangen. 
2. De verantwoordelijke overheidsorganen onder wier verantwoordelijkheid binnen een 
samenwerkingsverband documenten worden opgemaakt of ontvangen, treffen 
gezamenlijk een regeling voor deze documenten.  
3. In een regeling wordt in ieder geval opgenomen: 
a. op welke wijze de verantwoordelijke overheidsorganen gezamenlijk invulling 
geven aan hun taken en bevoegdheden ten aanzien van de documenten op grond 
van het bepaalde bij of krachtens deze wet; 
b. naar welke archiefdienst of archiefdiensten van de betrokken verantwoordelijke 
overheidsorganen de blijvend te bewaren documenten van het 
samenwerkingsverband worden overgebracht;  
c. op welke wijze het toezicht ten aanzien van de documenten plaatsvindt; en 
d. een regeling voor het beheer van de documenten. 
4. In een regeling kunnen de betrokken verantwoordelijke overheidsorganen bepalen dat 
hun gezamenlijke taken en bevoegdheden ten aanzien van de documenten bij één van 
hen worden belegd.  
 
Artikel 3.5 Organisatorische wijzigingen 
1. Een regeling waarbij overheidsorganen worden opgeheven, samengevoegd of 
gesplitst, dan wel waarbij een of meer taken van een overheidsorgaan worden 
overgedragen aan een ander overheidsorgaan, houdt een voorziening in omtrent hun 
documenten. 
2. Een regeling waarbij een tijdelijk overheidsorgaan wordt ingesteld houdt een 
voorziening in omtrent de bewaring van zijn documenten na zijn opheffing. 
3. Een regeling waarbij taken van een overheidsorgaan geheel of gedeeltelijk worden 
overgedragen aan een niet-overheidsorgaan kan een voorziening inhouden omtrent de 
tijdelijke terbeschikkingstelling aan dat niet-overheidsorgaan van de op die taken 
betrekking hebbende documenten, voor zover deze documenten niet zijn overgebracht. 
In de voorziening wordt in ieder geval bepaald: 
a. welke documenten aan het niet-overheidsorgaan ter beschikking worden 
gesteld; 
b. gedurende welke periode de documenten aan het niet-overheidsorgaan ter 
beschikking worden gesteld, met dien verstande dat daarbij, behoudens onder 
overeenkomstige toepassing van artikel 5.5, tweede lid, niet kan worden 
afgeweken van de overbrengingstermijn, bedoeld in artikel 5.4, eerste lid; en 
c. op welke wijze het toezicht ten aanzien van de documenten plaatsvindt, 
overeenkomstig het bij of krachtens deze wet bepaalde. 
 
 
Hoofdstuk 4. Duurzame toegankelijkheid en beheerhandelingen 
 
Artikel 4.1 Duurzame toegankelijkheid 
1. Verantwoordelijke overheidsorganen treffen passende maatregelen om hun 
documenten duurzaam toegankelijk te maken en te houden. 
2. Indien documenten ten onrechte berusten onder een ander overheidsorgaan dan dat 
waaronder zij behoren te berusten, zorgen de verantwoordelijke overheidsorganen 
ervoor dat de documenten bij het juiste overheidsorgaan terechtkomen. 
 W7100.K-2 5 

niet ten gevolge kan hebben dat documenten die op grond van een selectiebesluit 
blijvend worden bewaard, worden vernietigd. 
 
Artikel 5.2 Groepsselectiebesluiten 
1. Onze Minister kan een groepsselectiebesluit vaststellen ten behoeve van een 
specifieke groep verantwoordelijke overheidsorganen als bedoeld in artikel 2.5. 
2. Onze Minister gaat alleen over tot vaststelling van een groepsselectiebesluit op basis 
van een ontwerp dat daartoe door een representatieve organisatie bij hem is ingediend. 
3. Een vastgesteld groepsselectiebesluit wordt toegepast door alle verantwoordelijke 
overheidsorganen waarop het besluit betrekking heeft, voor zover voor de 
desbetreffende verantwoordelijke overheidsorganen geen selectiebesluiten als bedoeld in 
artikel 5.1 zijn vastgesteld.  
4. Artikel 5.1, tweede en vierde lid, zijn van overeenkomstige toepassing. 
 
Artikel 5.3 Vernietiging  
1. Het verantwoordelijke overheidsorgaan treft passende maatregelen om ervoor te 
zorgen dat de documenten waarvan de bewaartermijn, bedoeld in artikel 5.1, tweede lid, 
onderdeel b, is verstreken en die niet op grond van artikel 5.1, vierde lid, onderdeel b, 
van vernietiging zijn uitgezonderd, worden vernietigd.  
2. Bij ministeriële regeling worden nadere regels gesteld over een door het 
verantwoordelijke overheidsorgaan op te maken verklaring van de vernietiging. 
3. Bij of krachtens algemene maatregel van bestuur kunnen nadere regels worden 
gesteld over de wijze waarop vernietiging plaatsvindt. 
4. Onze Minister-President kan regels stellen op grond waarvan in buitengewone 
omstandigheden kan worden afgeweken van hetgeen in deze wet is bepaald met 
betrekking tot de vernietiging van documenten. 
 
Artikel 5.4 Overbrenging en overbrengingstermijn 
1. Het verantwoordelijke overheidsorgaan brengt documenten die ouder zijn dan tien 
jaar en die op grond van een selectiebesluit voor blijvende bewaring in aanmerking 
komen over naar de archiefdienst die met de blijvende bewaring van die documenten is 
belast.  
2. Bij algemene maatregel van bestuur worden nadere regels gesteld over de 
overbrenging. 
 
Artikel 5.5 Afwijking overbrengingstermijn 
1. In afwijking van artikel 5.4, eerste lid, kunnen documenten die op grond van een 
selectiebesluit voor blijvende bewaring in aanmerking komen eerder dan na tien jaar 
worden overgebracht in overeenstemming met: 
a. de archivaris van de decentrale archiefdienst, waarnaar de documenten worden 
overgebracht; of 
b. de rijksarchivaris, indien het documenten betreft die naar het Nationaal Archief 
worden overgebracht. 
2. Indien documenten na de termijn, bedoeld in artikel 5.4, eerste lid, nog veelvuldig 
door een overheidsorgaan worden gebruikt of geraadpleegd, kan het verantwoordelijke 
overheidsorgaan de overbrenging opschorten met machtiging van: 
a. gedeputeerde staten; of 
b. Onze Minister, indien het documenten betreft die naar het Nationaal Archief of 
een daartoe door gedeputeerde staten aangewezen decentrale archiefdienst 
worden overgebracht. 
3. Een machtiging wordt verleend voor een periode van ten hoogste tien jaar. Indien de 
desbetreffende documenten na deze periode nog steeds veelvuldig worden gebruikt of 
geraadpleegd, kan een verleende machtiging worden verlengd, telkens met een periode 
van ten hoogste tien jaar.  
4. Aan een machtiging kunnen voorwaarden worden verbonden. 
 W7100.K-2 7 

onderscheidenlijk het dagelijks bestuur van het waterschap na overbrenging het 
verantwoordelijke overheidsorgaan is; en 
c. andere overheidsorganen of van particuliere rechtspersonen of natuurlijke 
personen, die ingevolge vervreemding, door toepassing van artikel 9.4, of uit 
anderen hoofde onder de decentrale archiefdienst zijn komen te berusten. 
2. Elke decentrale archiefdienst heeft een archivaris, die verantwoordelijk is voor het 
beheer van de documenten die blijvend door de dienst worden bewaard.  
 
Artikel 6.3 Aanwijzing rijksarchivaris en archivaris decentrale archiefdienst 
1. De rijksarchivaris wordt aangewezen door Onze Minister, gehoord het gevoelen van 
de ministerraad.  
2. Een archivaris wordt aangewezen door gedeputeerde staten, het college van 
burgemeester en wethouders, of het dagelijks bestuur van een waterschap.  
3. Een aanwijzing eindigt van rechtswege met ingang van de datum dat de uitoefening 
van de functie van rijksarchivaris, onderscheidenlijk archivaris geen onderdeel meer 
uitmaakt van de werkzaamheden van de betreffende ambtenaar. 
4. De rijksarchivaris of een archivaris wordt aangewezen in elk geval op grond van zijn 
professionele kwaliteiten, in het bijzonder zijn deskundigheid op het gebied van de 
wetgeving en de praktijk inzake archivistiek, alsmede zijn vermogen de taken te 
vervullen die voortvloeien uit het bepaalde bij of krachtens deze wet. 
 
 
Hoofdstuk 7. Openbaarheid en openbaarheidsbeperking  
 
Artikel 7.1 Openbaarheid 
1. Na overbrenging zijn documenten openbaar. 
2. Het is eenieder toegestaan op verzoek overgebrachte documenten kosteloos te 
raadplegen en daarvan kopieën, afschriften, uittreksels of bewerkingen te maken.  
3. Voor het doen maken van kopieën, afschriften, uittreksels of bewerkingen van 
overgebrachte documenten kan volgens door het verantwoordelijke overheidsorgaan te 
stellen regels een vergoeding worden gevraagd. 
4. Op de vergoeding is artikel 9, eerste en vierde lid, van de Wet hergebruik van 
overheidsinformatie van overeenkomstige toepassing. 
5. Een archivaris of de rijksarchivaris kan uit eigen beweging kopieën, afschriften, 
uittreksels of bewerkingen publiceren van de openbare documenten die blijvend door de 
dienst worden bewaard. 
 
Artikel 7.2 Openbaarheidsbeperking  
1. Het verantwoordelijke overheidsorgaan beperkt de openbaarheid van documenten bij 
de overbrenging, indien zij informatie bevatten die: 
a. de eenheid van de Kroon in gevaar zou kunnen brengen; 
b. de veiligheid van de Staat zou kunnen schaden;  
c. bedrijfs- en fabricagegegevens betreft die door natuurlijke personen of 
rechtspersonen vertrouwelijk aan de overheid zijn medegedeeld;  
d. persoonsgegevens betreft als bedoeld in paragraaf 3.1 onderscheidenlijk 
paragraaf 3.2 van de Uitvoeringswet Algemene verordening 
gegevensbescherming, tenzij de betrokkene uitdrukkelijk toestemming heeft 
gegeven voor de openbaarmaking van deze persoonsgegevens of deze 
persoonsgegevens kennelijk door de betrokkene openbaar zijn gemaakt; of 
e. nummers betreft die dienen ter identificatie van personen die bij wet of 
algemene maatregel van bestuur zijn voorgeschreven als bedoeld in artikel 46 van 
de Uitvoeringswet Algemene verordening gegevensbescherming, tenzij de 
verstrekking kennelijk geen inbreuk op de levenssfeer maakt. 
2. Het verantwoordelijke overheidsorgaan beperkt de openbaarheid van documenten bij 
de overbrenging voorts, indien het belang van de openbaarheid van de in de 
documenten opgenomen informatie niet opweegt tegen de volgende belangen: 
 W7100.K-2 9 

Artikel 7.5 Openbaarheidsbeperking na overbrenging 
Na overbrenging kan het verantwoordelijke overheidsorgaan de openbaarheid van 
documenten niet alsnog beperken, tenzij de voortdurende openbaarheid van die 
documenten onaanvaardbaar zou zijn gelet op een of meer van de beperkingsgronden, 
bedoeld artikel 7.2, eerste tot en met derde lid. 
 
Artikel 7.6 Opheffing openbaarheidsbeperking 
1. Het verantwoordelijke overheidsorgaan kan besluiten tot opheffing van de op 
documenten rustende openbaarheidsbeperkingen, indien de beperkingsgronden, bedoeld 
in artikel 7.2, zich niet langer tegen openbaarmaking verzetten. 
2. Indien het documenten betreft waarvoor Onze Minister ingevolge artikel 2.6, eerste 
lid, het verantwoordelijke overheidsorgaan is, kan hij enkel tot opheffing besluiten: 
a. gehoord het verantwoordelijke overheidsorgaan dat de documenten heeft 
overgebracht; of 
b. in overeenstemming met het verantwoordelijke overheidsorgaan dat de 
documenten heeft overgebracht, indien het documenten betreft waarvan de 
openbaarheid mede of uitsluitend is beperkt met het oog op een of meer van de 
beperkingsgronden, bedoeld in artikel 7.2, eerste lid, onderdelen a en b, en 
tweede lid, onderdeel a.  
 
 
Hoofdstuk 8. Toegang tot overgebracht archief 
 
Artikel 8.1 Begripsbepaling 
In afwijking van artikel 1.1 wordt in dit hoofdstuk verstaan onder archivaris: archivaris 
of rijksarchivaris van de archiefdienst die de desbetreffende documenten blijvend 
bewaart. 
 
Artikel 8.2 Toegang openbare documenten  
1. De archivaris verleent eenieder op verzoek toegang tot openbare documenten voor 
raadpleging of gebruik. 
2. De archivaris kan weigeren toegang te verlenen tot openbare documenten, indien: 
a. de toestand van de documenten zich daar naar zijn oordeel tegen verzet; of  
b. de documenten niet veilig aan de verzoeker kunnen worden toevertrouwd. 
3. Indien de aard of de mate van raadpleging of gebruik van documenten een ernstige 
bedreiging vormt voor hun toestand, kan de archivaris een verzoeker toegang verlenen 
tot kopieën van die documenten.  
4. Gebruik als bedoeld in het eerste lid omvat mede hergebruik als bedoeld in de 
Richtlijn (EG) nr. 2003/98 van het Europees Parlement en de Raad van 17 november 
2003 inzake het hergebruik van overheidsinformatie (PbEG 2003, L 345). 
5. Het verlenen van toegang vindt plaats overeenkomstig de artikelen 5 en 6 van de Wet 
hergebruik van overheidsinformatie. 
 
Artikel 8.3 Toegang beperkt openbare documenten 
1. De archivaris verleent een verzoeker toegang tot beperkt openbare documenten voor 
raadpleging of gebruik voor zover de beperkingsgronden, bedoeld in artikel 7.2, zich 
daartegen niet verzetten.  
2. Artikel 8.2, tweede tot en met vijfde lid, is van overeenkomstige toepassing. 
3. Indien het verzoek betrekking heeft op documenten die ingevolge artikel 9.4 door de 
archiefdienst zijn opgenomen, vindt het verlenen van toegang in voorkomend geval 
plaats met inachtneming van de voorwaarden, bedoeld in artikel 9.4, tweede lid.  
4. De archivaris kan aan het verlenen van toegang tot beperkt openbare documenten 
voorwaarden verbinden. Bij algemene maatregel van bestuur kunnen voorwaarden 
worden vastgesteld die in ieder geval door de archivaris aan het verlenen van toegang 
worden verbonden.  
5. Indien een verzoek betrekking heeft op documenten waarvan de openbaarheid is 
beperkt op basis van of mede op basis van één van de beperkingsgronden, bedoeld in 
 W7100.K-2 11 

b. de verzoeker om nadere specificering vragen van het onderwerp waarover hij 
informatie wenst te ontvangen, teneinde te kunnen beoordelen of een verzoeker 
in andere vorm informatie uit beperkt openbare documenten kan worden 
verstrekt. 
5. Bij of krachtens algemene maatregel van bestuur kunnen nadere regels worden 
gesteld over: 
a. het verzoek met betrekking tot beperkt openbare documenten; en 
b. de wijze waarop de archivaris aan de hand van een dergelijk verzoek 
beoordeelt of de verzoeker met inachtneming van artikel 7.2 toegang kan 
worden verleend tot beperkt openbare documenten, hetzij of aan hem in andere 
vorm informatie kan worden verstrekt.  
 
 
Hoofdstuk 9. Bijzondere bepalingen beheer overgebracht archief 
 
Artikel 9.1 Vervreemding door Onze Minister na overbrenging 
1. Onze Minister kan overgebrachte documenten waarvoor hij ingevolge artikel 2.6, 
eerste lid, het verantwoordelijke overheidsorgaan is, slechts vervreemden na machtiging 
van het verantwoordelijke overheidsorgaan dat de documenten heeft overgebracht. 
2. Een machtiging is niet vereist, indien de vervreemding geschiedt ter uitvoering van 
een in enige wet neergelegd voorschrift. 
 
Artikel 9.2 Vernietiging na overbrenging 
Onze Minister kan overgebrachte documenten waarvoor hij ingevolge artikel 2.6, eerste 
lid, het verantwoordelijke overheidsorgaan is, slechts vernietigen na machtiging van het 
verantwoordelijke overheidsorgaan dat de documenten heeft overgebracht. 
 
Artikel 9.3 Afschriften van een authentieke akte 
De archivaris of de rijksarchivaris kan afschriften afgeven van bij de archiefdienst 
berustende authentieke akten. 
 
Artikel 9.4 Het opnemen van bescheiden door een archiefdienst 
1. Onze Minister of een verantwoordelijk overheidsorgaan als bedoeld in artikel 2.2 kan 
met het oog op de belangen, bedoeld in artikel 1.3, schriftelijke stukken of andere 
gehelen van vastgelegde gegevens die daartoe door een rechtspersoon of natuurlijke 
persoon beschikbaar worden gesteld voor blijvende bewaring doen opnemen door het 
Nationaal Archief, onderscheidenlijk de door hem aangewezen decentrale archiefdienst. 
Onze Minister of het verantwoordelijke overheidsorgaan kan daartoe met de betreffende 
persoon een overeenkomst sluiten. 
2. Op de ingevolge het eerste lid door een archiefdienst opgenomen documenten is 
artikel 7.1 van overeenkomstige toepassing.  
3. Bij het opnemen van schriftelijke stukken of andere gehelen van vastgelegde 
gegevens kan Onze Minister of het verantwoordelijke overheidsorgaan besluiten de 
openbaarheid daarvan voor bepaalde tijd te beperken. Indien de overeenkomst daartoe 
aanleiding geeft, kunnen daarbij bijzondere voorwaarden worden vastgesteld waaronder 
daartoe toegang kan worden verleend of waaronder daaruit informatie in andere vorm 
kan worden verstrekt.  
 
 
Hoofdstuk 10. Toezicht en handhaving 
 
Artikel 10.1 Toezicht centrale overheid 
1. Met het toezicht op de naleving van het bij of krachtens deze wet bepaalde door de 
verantwoordelijke overheidsorganen, bedoeld in artikel 2.1, 2.4 en 2.5, zijn belast de bij 
besluit van Onze Minister als hoofdinspecteur en inspecteurs aangewezen ambtenaren. 
2. Ten aanzien van de aanwijzing van de hoofdinspecteur is artikel 6.3, vierde lid, van 
overeenkomstige toepassing. 
 W7100.K-2 13 

vastgesteld. In de verordening wordt in ieder geval een regeling opgenomen over de 
periodieke verslaglegging, ten minste tweejaarlijks, van de bevindingen van het toezicht 
door gedeputeerde staten, het college van burgemeester en wethouders, of het dagelijks 
bestuur van het waterschap aan provinciale staten, de gemeenteraad, onderscheidenlijk 
het algemeen bestuur van het waterschap. 
4. Met betrekking tot de uitvoering van deze wet door het dagelijks bestuur van een 
waterschap zijn de artikelen 124, 124a, 124c tot en met 124h, alsmede hoofdstuk XVII 
van de Gemeentewet van overeenkomstige toepassing. 
 
Artikel 10.5 Toezicht gemeenschappelijke regelingen 
1. De archivaris van de door het verantwoordelijke overheidsorgaan, bedoeld in 
artikel 2.6, tweede lid, aangewezen decentrale archiefdienst is belast met het toezicht op 
de naleving van het bepaalde bij of krachtens deze wet door een krachtens 
gemeenschappelijke regeling ingesteld openbaar lichaam, gemeenschappelijk orgaan, of 
ingestelde bedrijfsvoeringsorganisatie.  
2. Indien Onze Minister dat verantwoordelijke overheidsorgaan is, geschiedt het toezicht 
door de als hoofdinspecteur en inspecteurs aangewezen ambtenaren, bedoeld in artikel 
10.1, eerste lid, en zijn de artikelen 10.2 en 10.3 van overeenkomstige toepassing. 
 
Artikel 10.6 Last onder bestuursdwang 
Het verantwoordelijke overheidsorgaan kan degene die niet voldoet aan de in artikel 4.5, 
eerste lid, gestelde verplichting een last onder bestuursdwang opleggen. 
 
 
Hoofdstuk 11. Wijziging andere wetgeving 
 
Artikel 11.1 Algemene wet bestuursrecht 
De Algemene wet bestuursrecht wordt als volgt gewijzigd: 
 
A 
In bijlage 1 wordt ‘Archiefwet 1995: artikel 38’ vervangen door ‘Archiefwet 2021: artikel 
10.4, derde lid’.  
 
B 
Bijlage 2 wordt als volgt gewijzigd: 
1. In artikel 1 wordt in de zinsnede met betrekking tot de Archiefwet 1995 ‘Archiefwet 
1995’ vervangen door ‘Archiefwet 2021’ en wordt ‘artikel 38’ telkens vervangen door 
‘artikel 10.4, derde lid’.  
2. In artikel 2 wordt ‘Archiefwet 1995: artikel 38’ vervangen door ‘Archiefwet 2021: 
artikel 10.4, derde lid’.  
 
Artikel 11.2 Boek 1 van het Burgerlijk Wetboek 
Boek 1 van het Burgerlijk Wetboek wordt als volgt gewijzigd: 
 
A 
Artikel 17a wordt als volgt gewijzigd: 
1. Het eerste lid komt te luiden: 
1. De registers van de burgerlijke stand worden in het gemeentehuis bewaard totdat zij 
worden overgebracht naar de door het college van burgemeester en wethouders 
aangewezen decentrale archiefdienst, bedoeld in artikel 6.2, eerste lid, van de 
Archiefwet 2021. 
2. In het tweede lid wordt ‘gemeentelijke archiefbewaarplaats’ vervangen door 
‘decentrale archiefdienst’. 
 
B 
In artikel 17b wordt ‘beheerder van een archiefbewaarplaats’ vervangen door ‘archivaris 
van een decentrale archiefdienst’. 
 W7100.K-2 15 

3. In het derde lid wordt ‘archiefbescheiden’ vervangen door ‘documenten’. 
4. Het vierde lid wordt als volgt gewijzigd: 
a. In de eerste volzin wordt ‘archiefbescheiden’ vervangen door ‘documenten’.  
b. De tweede volzin komt te luiden: Het toezicht ten aanzien van de 
documenten, bedoeld in artikel 9.1 van de Archiefwet 2021, blijft op de 
krachtens het tweede lid ter beschikking gestelde documenten van toepassing.  
5. In het vijfde en zesde lid wordt ‘archiefbescheiden’ telkens vervangen door 
‘documenten’. 
6. Het zevende lid komt te luiden: 
7. De overbrenging van de in het eerste lid bedoelde documenten naar het Nationaal 
Archief geschiedt door Onze Minister met inachtneming van de artikelen 12.1 en 5.4 van 
de Archiefwet 2021.  
 
Artikel 11.9 Wet algemene regels herindeling 
Artikel 70 van de Wet algemene regels herindeling wordt als volgt gewijzigd: 
1. In het eerste lid wordt ‘archiefbescheiden’ vervangen door ‘documenten, bedoeld in 
artikel 1.1 van de Archiefwet 2021,’. 
2. In het tweede lid worden ‘archiefbescheiden’ en ‘bescheiden’ telkens vervangen door 
‘documenten’, wordt ‘artikel 12 van de Archiefwet 1995’ vervangen door ‘artikel 5.4 van 
de Archiefwet 2021’ en wordt ‘artikel 9’ vervangen door ‘artikel 4.6, aanhef en 
onderdeel d,’.  
3. In het derde en vierde lid wordt ‘archiefbescheiden’ telkens vervangen door 
‘documenten’. 
 
Artikel 11.10 Wet basisregistratie personen 
In artikel 4.18 van de Wet basisregistratie personen wordt ‘artikel 12, eerste lid, van de 
Archiefwet 1995’ vervangen door ‘artikel 5.3, eerste lid, van de Archiefwet 2021,’.  
 
Artikel 11.11 Wet gebruik Friese taal 
Artikel 23 van de Wet gebruik Friese taal wordt als volgt gewijzigd: 
1. In de eerste volzin wordt ‘bescheiden’ vervangen door ‘documenten, bedoeld in artikel 
1.1 van de Archiefwet 2021,’ en wordt ‘Archiefwet 1995’ vervangen door ‘Archiefwet 
2021’. 
2. In de tweede volzin wordt ‘bescheiden’ vervangen door ‘documenten’. 
 
Artikel 11.12 Wet gemeentelijke indeling zuidelijk deel IJsselmeer behorende 
bij Flevoland 
In artikel 5, tweede lid, van de Wet gemeentelijke indeling zuidelijk deel IJsselmeer 
behorende bij Flevoland wordt ‘de archiefbescheiden’ vervangen door ‘de documenten, 
bedoeld in artikel 1.1 van de Archiefwet 2021,’ en wordt ‘die archiefbescheiden’ 
vervangen door ‘die documenten’. 
 
Artikel 11.13 Wet instelling gemeente Lelystad 
In artikel 28, tweede lid, van de Wet instelling gemeente Lelystad wordt ‘de 
archiefbescheiden’ vervangen door ‘de documenten, bedoeld in artikel 1.1 van de 
Archiefwet 2021,’ en wordt ‘die archiefbescheiden’ vervangen door ‘die documenten’. 
 
Artikel 11.14 Wet instelling provincie Flevoland 
De Wet instelling provincie Flevoland wordt als volgt gewijzigd: 
 
A 
In artikel 37, derde lid, wordt ‘archiefbescheiden’ vervangen door ‘documenten, bedoeld 
in artikel 1.1 van de Archiefwet 2021’. 
 
  
 W7100.K-2 17 

Artikel 11.16 Wet op het notarisambt 
De Wet op het notarisambt wordt als volgt gewijzigd: 
 
A 
In artikel 41, tweede lid, wordt ‘artikel 21, eerste lid, van de Archiefwet 1995’ vervangen 
door ‘artikel 4.1, derde lid, van de Archiefwet 2021’. 
 
B 
In artikel 57 komt het vierde lid te luiden: 
4. In afwijking van artikel 2.5 van de Archiefwet 2021 is Onze Minister het 
verantwoordelijke overheidsorgaan voor de zich in de algemene bewaarplaats 
bevindende documenten, bedoeld in artikel 1.1 van die wet, voor zover deze niet zijn 
overgebracht naar het Nationaal Archief.  
 
C 
Artikel 59 wordt als volgt gewijzigd: 
1. In het eerste lid wordt ‘artikel 12 van de Archiefwet 1995’ vervangen door ‘artikel 5.4 
van de Archiefwet 2021’, wordt ‘de bij of krachtens die wet voor de bewaring daarvan 
aangewezen rijksarchiefbewaarplaats’ vervangen door ‘het Nationaal Archief’, en wordt 
‘de rijksarchiefbewaarplaats’ vervangen door ‘het Nationaal Archief’. 
2. In het tweede lid wordt ‘de in die wet bedoelde rijksarchiefbewaarplaatsen’ vervangen 
door ‘het Nationaal Archief’. 
 
Artikel 11.17 Wet open overheid 
Artikel 2.4, eerste lid, van de Wet open overheid komt te luiden: 
1. Een bestuursorgaan treft passende maatregelen om de documenten die het ontvangt, 
vervaardigt of anderszins onder zich heeft, in duurzaam toegankelijke staat te brengen 
en te houden. 
 
Artikel 11.18 Wet opheffing bedrijfslichamen 
Artikel LV van de Wet opheffing bedrijfslichamen wordt als volgt gewijzigd: 
1. In het tweede lid wordt ‘Archiefwet 1995’ vervangen door ‘Archiefwet 2021’ en wordt 
‘archiefbewaarplaats’ vervangen door ‘archiefdienst als bedoeld in artikel 1.1 van die 
wet’. 
2. In het derde lid wordt ‘zorgdrager’ vervangen door ‘het verantwoordelijke 
overheidsorgaan, bedoeld in artikel 1.1 van de Archiefwet 2021’ en wordt 
‘archiefbescheiden’ vervangen door ‘documenten, bedoeld in artikel 1.1 van die wet’.  
 
Artikel 11.19 Wet opheffing openbaar lichaam Rijnmond 
Om artikel 12, zevende lid, wordt ‘archiefbescheiden’ vervangen door ‘documenten, 
bedoeld in artikel 1.1 van de Archiefwet 2021,’. 
 
Artikel 11.20 Wet politiegegevens 
Artikel 14, vierde lid, van de Wet politiegegevens wordt als volgt gewijzigd: 
1. In de eerste volzin wordt ‘de waarde van de archiefbescheiden’ vervangen door ‘het 
belang van de betreffende documenten, bedoeld in artikel 1.1 van de Archiefwet 2021,’. 
2. In de tweede volzin wordt ‘archiefbewaarplaats’ vervangen door ‘de archiefdienst, die 
ingevolge die wet met de blijvende bewaring van de documenten is belast’ en wordt 
‘artikel 15 van de Archiefwet 1995’ vervangen door ‘artikel 7.2 van die wet’. 
 
Artikel 11.21 Wet stichting administratiekantoor beheer financiële instellingen 
De Wet stichting administratiekantoor beheer financiële instellingen wordt als volgt 
gewijzigd: 
 
  
 W7100.K-2 19 

Hoofdstuk 12. Overgangs- en slotbepalingen 
 
Artikel 12.1 Overgangsbepaling gemeenschappelijke regelingen 
Gemeenschappelijke regelingen op grond waarvan een openbaar lichaam, een 
bedrijfsvoeringsorganisatie of een gemeenschappelijk orgaan zijn ingesteld, worden zo 
nodig uiterlijk binnen twee jaar na het moment van inwerkingtreding van deze wet met 
het bepaalde in de artikelen 2.3, 2.6 en 10.5 in overeenstemming gebracht.  
 
Artikel 12.2 Overgangsbepaling selectielijsten 
Selectielijsten die zijn vastgesteld op grond van artikel 5 van de Archiefwet 1995, zoals 
dat luidde voor de inwerkingtreding van deze wet, worden geacht als selectiebesluiten te 
zijn vastgesteld op grond van artikel 5.1 van deze wet. 
 
Artikel 12.3 Overgangsbepalingen overbrenging 
1. In afwijking van artikel 5.3, eerste lid, hoeft een verantwoordelijk overheidsorgaan 
documenten die voor blijvende bewaring in aanmerking komen en die zijn opgemaakt of 
ontvangen voorafgaand aan het moment van inwerkingtreding van deze wet, niet eerder 
over te brengen dan het moment waarop die documenten de leeftijd van twintig jaar 
hebben bereikt.  
2. Machtigingen die zijn gegeven op grond van artikel 13, vierde lid, van de Archiefwet 
1995, zoals dat luidde voor de inwerkingtreding van deze wet, worden geacht te zijn 
gegeven op grond van artikel 5.5, tweede lid, van deze wet, met dien verstande dat de 
voor deze machtigingen geldende werkingsduur onverkort van toepassing blijft.  
 
Artikel 12.4 Overgangsbepalingen archiefbewaarplaatsen 
1. Een archiefbewaarplaats die op grond van artikel 28, 31, of 36 van de Archiefwet 
1995, zoals dat luidde voor de inwerkingtreding van deze wet, is aangewezen door 
gedeputeerde staten, een college van burgemeester en wethouders, onderscheidenlijk 
een bestuur van een waterschap, wordt geacht op grond van artikel 6.1, eerste lid, van 
deze wet, te zijn aangewezen als de decentrale archiefdienst van de desbetreffende 
provincie, gemeente of het desbetreffende waterschap.  
2. Archiefbescheiden die op grond van de Archiefwet 1995, zoals die luidde voor de 
inwerkingtreding van deze wet, blijvend worden bewaard door een door gedeputeerde 
staten, een college van burgemeester en wethouders, of een bestuur van een 
waterschap aangewezen archiefbewaarplaats, worden geacht op grond van deze wet 
blijvend te worden bewaard door de door gedeputeerde staten, het college van 
burgemeester en wethouders, onderscheidenlijk het dagelijks bestuur van een 
waterschap aangewezen decentrale archiefdienst.  
 
Artikel 12.5 Overgangsbepaling rijksarchiefbewaarplaatsen 
Archiefbescheiden die op grond van de Archiefwet 1995, zoals die luidde voor de 
inwerkingtreding van deze wet, blijvend worden bewaard door de 
rijksarchiefbewaarplaatsen en de algemene rijksarchiefbewaarplaats als bedoeld in 
artikel 26, eerste lid, onderscheidenlijk tweede lid, van die wet, worden geacht op grond 
van deze wet blijvend te worden bewaard door het Nationaal Archief.  
 
Artikel 12.6 Overgangsbepalingen archivarissen 
1. Een archivaris die is aangewezen op grond van artikel 29, derde lid, 32, derde lid, of 
37, derde lid, van de Archiefwet 1995, zoals dat luidde voor de inwerkingtreding van 
deze wet, wordt geacht te zijn aangewezen op grond van artikel 6.3, tweede lid, van 
deze wet.  
2. Voor de provincies, gemeenten en waterschappen die op het moment van 
inwerkingtreding van deze wet niet beschikken over een archivaris, wordt door 
gedeputeerde staten, het college van burgemeester en wethouders, onderscheidenlijk 
het dagelijks bestuur van een waterschap binnen twee jaar na het moment van 
inwerkingtreding van deze wet een archivaris aangewezen.  
 
 W7100.K-2 21 

Artikel 12.14 Inwerkingtreding 
Deze wet treedt in werking op een bij koninklijk besluit te bepalen tijdstip dat voor de 
verschillende artikelen of onderdelen daarvan verschillend kan worden vastgesteld. 
 
 
Lasten en bevelen dat deze in het Staatsblad zal worden geplaatst en dat alle 
ministeries, autoriteiten, colleges en ambtenaren die zulks aangaat, aan de nauwkeurige 
uitvoering de hand zullen houden. 
 
Gegeven 
 
 
 
 
 
 
De Minister voor Basis- en Voortgezet Onderwijs en Media, 
 
 W7100.K-2 23 

6.2. Regeldruk ......................................................................................................68 
6.3. Verwerking van persoonsgegevens .................................................................69 
7. Financiële gevolgen ......................................................................................... 75 
8. Advies en consultatie ...................................................................................... 78 
9. Werkingsgebied ............................................................................................... 81 
II. Artikelsgewijs deel ......................................................................................... 83 
Hoofdstuk 1. Algemene bepalingen ........................................................................83 
Hoofdstuk 2. Verantwoordelijke overheidsorganen .................................................86 
Hoofdstuk 3. Bijzondere bepalingen verantwoordelijkheid ......................................90 
Hoofdstuk 4. Duurzame toegankelijkheid en beheerhandelingen ............................93 
Hoofdstuk 5. Selectie, vernietiging en overbrenging...............................................97 
Hoofdstuk 6. Archiefdiensten en archivarissen .....................................................101 
Hoofdstuk 7. Openbaarheid en beperkt openbaar archief .....................................103 
Hoofdstuk 8. Toegang tot overgebracht archief ....................................................106 
Hoofdstuk 9. Bijzondere bepalingen beheer overgebracht archief .........................110 
Hoofdstuk 10. Toezicht en handhaving.................................................................111 
Hoofdstuk 11. Wijziging andere wetgeving...........................................................114 
Hoofdstuk 12. Overgangs- en slotbepalingen .......................................................115 
 
 
  
 W7100.K-2 25 

2
zijn vastgelegd. Zij wijst daarbij met name op het ongevraagd advies over de 
3 4
ministeriële verantwoordelijkheid en de reactie hierop van de regering alsmede op de 
reactie van het kabinet op het eindverslag van de Parlementaire 
ondervragingscommissie Kinderopvangtoeslag (POK), waarin het uitgebreid ingaat op de 
5
informatiehuishouding en archieffunctie van de rijksoverheid. Eerder had de POK in 
haar eindverslag ‘Ongekend Onrecht’ op grond van haar ervaringen met de 
informatieverstrekking geconstateerd dat de informatievoorziening vanuit de 
rijksoverheid onvoldoende is en haar twijfels geuit over de vraag of de ministeries wel 
6
voldoen aan wet- en regelgeving omtrent archivering. 
 
In de genoemde reactie refereert het kabinet nadrukkelijk aan de nieuwe Archiefwet om 
de informatie van de Rijksoverheid duurzaam toegankelijk te bewaren. Goede 
informatiehuishouding is een randvoorwaarde voor een goede informatievoorziening en 
een noodzakelijk element in onze democratische rechtsstaat (zie ook paragraaf 2.1 
hieronder). Bovendien is deze, aldus de reactie, hard nodig voor een beter samenspel 
tussen Kamerleden, kabinet en ambtenaren. Alle elementen komen samen in een 
actieplan informatiehuishouding, zowel generiek voor het Rijk als per departement. In 
zijn reactie wijst het kabinet als basis voor het genoemde actieplan behalve op het hier 
aangehaalde verslag en het ongevraagd advies van de Afdeling op eerdere 
toezichtrapporten, programma’s en meerjarenplannen informatiehuishouding. 
 
Bij dit laatste punt is te verwijzen naar de eerdere brief, waarin de modernisering van de 
7
Archiefwet 1995 werd aangekondigd. Hierin legt het kabinet nadrukkelijk het verband 
tussen enerzijds het bestaan van programma’s op het gebied van de 
informatiehuishouding, geschikt voor implementatie en vernieuwing en het delen van 
kennis en ervaring, en anderzijds de aanpassing van de wet- en regelgeving. De na het 
verslag van de POK nieuw aangekondigde actieplannen bouwen op deze beleidslijn in 
feite met de grootst mogelijke inzet voort. 
 
Naast dit pakket aan maatregelen is te verwachten dat het huidige wetsvoorstel een 
bijdrage zal leveren aan de noodzakelijke verbetering van de informatiehuishouding van 
de rijksoverheid. De mate waarin dit kans van slagen heeft, hangt niet alleen af van de 
herziene onderdelen en toelichting, maar ook van de implementatie en uitvoering tot en 
met het toezicht op de naleving. Menselijk gedrag vormt bij dit alles een niet te 
onderschatten factor, zoals de Afdeling in het advies ook zelf onderstreept dat 
maatregelen gepaard dienen te gaan met een verandering in gedrag en houding op 
bestuurlijk en ambtelijk niveau. De aanleiding tot de motie over aanpassing van de 
8
Archiefwet was het incident rond de zaak Cees H., ook wel de bonnetjesaffaire 
genoemd. De kwestie rond de POK is weer van heel andere aard. Het huidige 
wetsvoorstel alleen biedt geen garantie dat incidenten of misslagen niet (meer) zullen 
voorkomen, net zo goed als de verkeerswetgeving niet kan voorkomen dat iemand het 
rode licht negeert of geen voorrang verleent op een kruising. Wel disciplineert de 
regelgeving en stelt zij de (nieuwe) kaders waarbinnen te handelen. Eerdere 
programma’s informatiehuishouding alsmede het actieplan zoals genoemd in de 
kabinetsreactie dragen mede bij aan de noodzakelijke verandering in gedrag en houding 
op zowel ambtelijk als bestuurlijk niveau. 
                                                 
2
 ‘De ministers en de staatssecretarissen geven de kamers elk afzonderlijk en in verenigde vergadering mondeling 
of schriftelijk de door een of meer leden verlangde inlichtingen waarvan het verstrekken niet in strijd is met het 
belang van de staat’, art. 68 , Grondwet. ‘De overheid betracht bij de uitvoering van haar taak openbaarheid 
volgens regels bij de wet te stellen’, art. 110, Grondwet. 
3
 Kamerstukken II 2020/21, 35570, nr. 47. 
4
 Nader rapport inzake advies Afdeling advisering van de Raad van State over ministeriële verantwoordelijkheid, 
bijlage bij Kamerstukken II 2020/21, 35570, nr. 47. 
5
 Kamerstukken II 2020/21, 35510, nr. 4, par. 8. 
6
 Kamerstukken II 2020/21, 35510, nr. 2, p. 99. 
7
 Kamerstukken II 2017/18, 29362, nr. 272.  
8
 Kamerstukken II, 2015/16, 34362, nr. 21. 
 W7100.K-2 27 

indien het overwegend technische wijzigingen betreft – in het artikelsgewijze deel van 
deze memorie.  
 
2.1. Welke belangen dient de Archiefwet? 
De Archiefwet geeft een algemeen kader voor het informatiebeheer van 
overheidsorganen met als belangrijkste doel dat belangrijke overheidsinformatie 
behouden, vindbaar en toegankelijk blijft voor huidige en toekomstige generaties. 
Daarmee waarborgt de Archiefwet het behoud van archieven als bestanddeel van het 
Nederlands cultureel erfgoed, maar schept deze ook de voorwaarden dat de overheid 
zich tegenover burgers en het parlement kan verantwoorden over haar handelen. In de 
memorie van toelichting op de Archiefwet 1995 werd in dit verband gesteld: “Zonder 
goed geordende en toegankelijke archieven zijn bestuurlijke zorgvuldigheid en 
continuïteit loze begrippen en is een goede democratische controle op het bestuur 
vrijwel onmogelijk. Juist in de archieven is vastgelegd op welke wijze de overheid zich in 
politieke en bestuurlijke zin heeft beziggehouden met de samenleving. In ons 
staatsbestel rust dan ook op de overheid de plicht haar archieven in beginsel open te 
18
stellen voor de burger.” 
 
Deze belangen zijn niet terug te vinden in de wettekst van de Archiefwet 1995. Men 
vindt ze op lager niveau wel in artikel 2, onderdelen c en d, van het Archiefbesluit 1995, 
maar dan specifiek in de context van selectie, vervanging en vervreemding van 
documenten. In dit wetsvoorstel is ervoor gekozen de belangen – omdat zij aangeven 
welk doel met de Archiefwet wordt nagestreefd en omdat zij richtinggevend behoren te 
zijn bij het beheer van documenten door overheidsorganen – rechtstreeks in de wet op 
te nemen (zie nader paragraaf 4.2 van deze memorie van toelichting).  
 
2.2. Voor wie geldt de Archiefwet, en wie is bestuurlijk verantwoordelijk? 
 
Overheidsorgaan 
De Archiefwet heeft een grote reikwijdte. De wet is van toepassing op de documenten 
van alle ‘overheidsorganen’. Kortgezegd vallen daarmee ruim 1000 publiekrechtelijke 
overheidsorganisaties onder de Archiefwet, alsmede een groot aantal andere 
(privaatrechtelijke) personen en colleges, die met enig openbaar gezag zijn bekleed. In 
juridische zin zijn ‘overheidsorganen’: (i) organen van rechtspersonen die krachtens 
publiekrecht zijn ingesteld, en (ii) andere personen of colleges met enig openbaar gezag 
19
bekleed.  
 
Bij organen van rechtspersonen die krachtens publiekrecht zijn ingesteld moet met 
name worden gedacht aan de organen van de Staat (bijvoorbeeld de Ministers, de 
Eerste en Tweede Kamer der Staten Generaal en de andere Hoge Colleges van Staat en 
de rechtbanken, maar ook de zelfstandige bestuursorganen die van de Staat deel 
uitmaken) en de organen van de provincies, gemeenten en waterschappen. Binnen deze 
categorie vallen ook de organen van een grote groep aan (bijzondere) publiekrechtelijke 
rechtspersonen (bijvoorbeeld zelfstandige bestuursorganen als het Commissariaat voor 
de Media of de Kamer van Koophandel, maar ook de organen van openbare lichamen of 
bedrijfsvoeringsorganisaties die krachtens een gemeenschappelijke regeling zijn 
ingesteld).  
 
Bij ‘andere personen of colleges, met enig openbaar gezag bekleed’, kan men denken 
aan de verschillende zelfstandige bestuursorganen met een privaatrechtelijke 
                                                 
18
 Kamerstukken II 1992/93, 22 866, nr. 3, p. 3 -4. 
19
 V gl. artikel 1 van de A rchiefwet 1995. Dit begrip sluit aan bij het bestuursorgaanbegrip dat wordt gehanteerd in 
de A lgemene wet bestuursrecht. Een belangrijk verschil is dat bij het bestuursorgaanbegrip een grote groep 
organen – zoals de wetgevende macht, de kamers en verenigde vergadering der Staten-Generaal en de 
onafhankelijke, bij de wet ingestelde organen die met rechtspraak zijn belast – expliciet buiten de reikwijdte van 
het begrip is geplaatst, terwijl dat bij het begrip overheidsorgaan niet het geval is. Het overheidsorgaanbegrip 
heeft derhalve een grotere reikwijdte dan het bes tuursorgaanbegrip: ook organen als de kamers en verenigde 
vergadering der Staten-Generaal en de onafhankelijke, bij de wet ingestelde organen die met rechtspraak zijn 
belast, worden als overheidsorgaan aangemerkt. 
 W7100.K-2 29 

voorbeelden van een overheidsorgaan dat voor het archiefbeheer onder een ander 
verantwoordelijk overheidsorgaan valt. Zo’n minister valt voor het archiefbeheer 
namelijk onder de Minister met portefeuille die verantwoordelijk is voor het departement 
24
waarbij de Minister zonder portefeuille werkzaam is.  
 
 
Verantwoordelijkheid Minister van Onderwijs, Cultuur en Wetenschap 
De Minister van Onderwijs, Cultuur en Wetenschap (OCW) is de verantwoordelijke 
minister voor de Archiefwet, het archiefbeleid en het goede functioneren van het 
archiefstelsel. Bovendien is de Minister – vanuit het oogpunt van archieven als 
bestanddeel van het cultureel erfgoed – verantwoordelijk voor de instandhouding van 
het Nationaal Archief, de archiefdienst die de blijvend te bewaren documenten van de 
centrale overheid bewaart en beschikbaar stelt aan belangstellenden. Deze centrale 
inrichting van het rijksarchief heeft als consequentie dat bij de overbrenging van 
documenten naar het Nationaal Archief een overgang van verantwoordelijkheid 
plaatsvindt. Zo’n overgang van verantwoordelijkheid doet zich niet voor bij decentrale 
overheden, omdat de verantwoordelijkheid voor de documenten van een provincie, 
gemeente of waterschap ook voor overbrenging reeds in één hand ligt (zie nader 
hierboven).  
 
Zoals reeds in de memorie van toelichting op de Archiefwet 1995 is toegelicht strekt de 
verantwoordelijkheid van de Minister van OCW zich niet uit tot alle aspecten van het 
25
archiefbeleid. Met name de coördinatie van het informatiebeheer van de ministeries en 
de hieronder vallende organisaties is de verantwoordelijkheid van de Minister van BZK. 
Deze coördinatie richt zich op de bedrijfsvoering van het Rijk in het stadium dat 
voorafgaat aan eventuele overbrenging naar het openbaar archief. Verder heeft de 
Minister van BZK een algemene verantwoordelijkheid voor het openbaar bestuur en de 
bestuurlijke verhoudingen, waarin de informatievoorziening van de overheid voor 
burgers en bedrijven een belangrijke rol speelt. 
 
2.3. Op welke documenten is de Archiefwet van toepassing? 
Kortgezegd vallen alle documenten die een relatie hebben met de uitvoering van de 
taken van een overheidsorgaan binnen de reikwijdte van de Archiefwet. Het maakt 
daarbij niet uit in welke vorm de overheidsinformatie precies is vastgelegd. Het kan 
bijvoorbeeld gaan om brieven en besluiten, cijfers en rapporten, tekeningen en kaarten, 
interne nota’s en e-mails, websites, foto’s, video’s, geluidsopnames en zelfs 
computerprogrammatuur. In alle gevallen is sprake van documenten die vallen onder de 
Archiefwet; het maakt daarbij geen verschil of deze informatie is vastgelegd op papier, 
in digitale vorm of op welke andere manier dan ook. 
 
De Archiefwet 1995 hanteert in dit kader het begrip ‘archiefbescheiden’. Met het 
voortschrijden van de digitalisering en het ontwikkelen van nieuwe, digitale 
toepassingen zoals e-mail, databases, websites en sociale media ontstaan er nieuwe 
vragen over de reikwijdte van de term archiefbescheiden. Hoewel de term 
archiefbescheiden voor in de Archiefwet opgeleide specialisten wellicht duidelijk is, lijkt 
deze term in de huidige tijd te weinig herkenning meer op te roepen om functioneel te 
zijn. Het begrip ‘informatie-object’ is als alternatief overwogen, maar dit begrip is buiten 
kringen van ICT informatieprofessionals minder bekend. In het onderhavige wetsvoorstel 
is daarom in plaats daarvan zoveel mogelijk aansluiting gezocht bij het documentbegrip 
dat is opgenomen in de novelle bij de Wet open overheid (Woo). Het begrip 
‘archiefbescheiden’ is in dat verband gewijzigd in ‘document’. Zie over deze wijziging 
nader de artikelsgewijze toelichting bij artikel 1.1.  
                                                 
24
 O verigens is op grond van de A rchiefwet 1995 voor sommige overheidsorganen, zoals zelfstandige 
bestuursorganen of de krachtens gemeenschappelijke regeling ingestelde overheidsorganen, niet altijd duidelijk 
welk overheidsorgaan precies het verantwoordelijke overheidsorgaan is. In dit wetsvoorstel is met een 
uitgebreidere regeling getracht aan deze onduidelijkheden een einde te maken (zie nader de artikelsgewijze 
toelichting bij artikel 2.1). 
25
 Kamerstukken II 1992/93, 22 866, nr.3, p. 5. 
 W7100.K-2 31 

centrale overheid van belang, dat bij de overbrenging de verantwoordelijkheid overgaat 
van het verantwoordelijke overheidsorgaan dat de stukken heeft overgebracht naar de 
Minister van OCW. Zo’n overgang van verantwoordelijkheid doet zich niet voor bij 
decentrale overheden (zie eerder paragraaf 2.2). Om onduidelijkheid in de praktijk over 
de betekenis van het begrip overbrenging te voorkomen, is in dit wetsvoorstel een 
definitie opgenomen (zie nader de artikelsgewijze toelichting bij artikel 1.1). 
 
Bij de overbrenging worden documenten onder het beheer van een archiefdienst 
gebracht. Deze archiefdienst heeft tot taak om de documenten voor de eeuwigheid te 
bewaren en duurzaam toegankelijk te houden. In de Archiefwet 1995 wordt in dit kader 
van archiefbewaarplaatsen gesproken. De Archiefwet 1995 maakt daarbij onderscheid 
tussen verschillende soorten archiefbewaarplaatsen, al naar gelang de bestuurslaag die 
het betreft. Bovendien kent de wet voor de centrale overheid een onderscheid tussen de 
algemene rijksarchiefbewaarplaats in Den Haag, en de rijksarchiefbewaarplaatsen in de 
andere provinciehoofdsteden. Met dit wetsvoorstel wordt voorgesteld het begrip 
‘archiefbewaarplaats’ te vervangen door het begrip ‘archiefdienst’, en wordt een 
vereenvoudiging van de regeling voor de rijksarchiefbewaarplaatsen voorgesteld (zie 
over deze wijzigingen nader de paragrafen 4.9 en 4.11). 
  
2.7. Openbaarheid en openbaarheidsbeperking 
Na de overbrenging van documenten naar een archiefdienst is daarop het 
openbaarheidsregime van de Archiefwet van toepassing. Voor deze documenten geldt 
daardoor in beginsel niet langer het openbaarheidsregime van de Wet open overheid 
28
(Woo) of eventueel een ander (bijzonder) openbaarheidsregime, maar het 
openbaarheidsregime van de Archiefwet. De Archiefwet stelt de openbaarheid van 
overgebrachte documenten voorop. Dit betekent in beginsel dat eenieder de 
overgebrachte documenten kan inzien of daar kopieën van kan maken. De Archiefwet 
biedt echter de mogelijkheid om de openbaarheid van documenten bij de overbrenging 
te beperken.  
 
Regime openbaarheidsbeperking Archiefwet 1995 
De Archiefwet 1995 kent drie gronden op basis waarvan de openbaarheid bij de 
29
overbrenging kan worden beperkt: 
 
a. De eerbiediging van de persoonlijke levenssfeer; 
b. Het belang van de Staat of zijn bondgenoten; 
c. Het anderszins voorkomen van onevenredige bevoordeling of benadeling van 
betrokken natuurlijke personen of rechtspersonen danwel van derden.  
 
De beperkingsgrond ‘Staat of zijn bondgenoten’ is daarbij bijzonder, omdat daarvoor het 
openbaarheidsregime van de Archiefwet 1995 als het ware zelf is uitgezonderd: een 
verzoek om inzage in bescheiden die onder deze beperkingsgrond valt wordt beoordeeld 
door het verantwoordelijke overheidsorgaan dat de archiefbescheiden heeft 
overgebracht, volgens de regels die zouden hebben gegolden als de documenten niet 
30
zouden zijn overgebracht. In de praktijk betekent dit veelal dat een verzoek om inzage 
in deze archiefbescheiden wordt doorgestuurd naar de zorgdrager die de 
archiefbescheiden heeft overgebracht, die dat (meestal) zal behandelen als ware het een 
Woo-verzoek (eerder: een Wob-verzoek). Op de andere twee beperkingsgronden – de 
eerbiediging van de persoonlijke levenssfeer en het voorkomen van onevenredige 
beoordeling of benadeling – is het openbaarheidsregime van de Archiefwet 1995 wel van 
toepassing.  
 
Een openbaarheidsbeperking van overgebrachte documenten is tijdelijk. De Archiefwet 
1995 bepaalt dat openbaarheidsbeperkingen in beginsel geen betrekking hebben op 
                                                 
28
 V gl. bijvoorbeeld de Wet op de inlichtingen- en veiligheidsdiensten 2017. 
29
 V gl. artikel 15, eerste lid, van de A rchiefwet 1995. 
30
 V gl. artikel 15, zevende lid, van de A rchiefwet 1995. 
 W7100.K-2 33 

3. Beleidsmatige ontwikkelingen sinds de totstandkoming van de Archiefwet 
1995  
 
3.1. Wegwerken van archiefachterstanden 
De Archiefwet 1995 trad in werking met ingang van 1 januari 1996. Een belangrijke 
wijziging van de Archiefwet 1995 ten opzichte van de eerdere Archiefwet 1962 was een 
nieuwe – verkorte – overbrengingstermijn. Bij de totstandkoming van de Archiefwet 
1995 werd geconstateerd dat de in de Archiefwet 1962 voorgeschreven 
overbrengingstermijn van vijftig jaar met het oog op het behoud van de archieven te 
lang was. In het algemeen bleek het overgrote deel van de gevormde archieven in 
administratief opzicht snel uitgediend. Er bestond het risico van veronachtzaming van de 
materiële toestand van stukken die niet meer frequent werden geraadpleegd. Een 
kortere overbrengingstermijn zou een tussentijdse achteruitgang van de materiële 
toestand en ordening van deze stukken kunnen voorkomen en zou bovendien een 
35
bijdrage kunnen leveren aan een zo groot mogelijke openbaarheid van bestuur. De 
overbrengingstermijn werd in de Archiefwet 1995 daarom teruggebracht van vijftig naar 
36
twintig jaar. Deze overbrengingstermijn van twintig jaar geldt nog steeds.  
 
De verkorting van de overbrengingstermijn van vijftig naar twintig jaar leidde tot een 
omvangrijke operatie om achterstanden in de bewerking en overbrenging van papieren 
archieven weg te werken, in het bijzonder bij het Rijk. Inmiddels is deze operatie wat 
betreft de centrale overheid (de departementen) bijna afgerond; bovendien wordt er 
37
vrijwel geen papieren archief meer gevormd nu de overheid digitaal werkt. 
 
3.2. Archiefvisie, Archiefconvenant en tussentijdse wijziging Archiefwet 1995 
en Archiefbesluit 1995 
In de op 30 juni 2011 aan de Tweede Kamer gezonden Archiefvisie heeft het kabinet 
uiteengezet dat het een voorstander is van modernisering van de Archiefwet in kleine 
38
stappen, zonder grote ingrepen. De ontwikkelingen op terrein van ICT en 
informatisering gingen nog te snel om al een eindbeeld te kunnen geven. Dit standpunt 
sloot aan bij het eerdere gezamenlijke advies van de Raad voor Cultuur en de Raad voor 
39
het openbaar bestuur. In het advies concludeerden de beide raden onder meer dat de 
Archiefwet 1995 weliswaar verouderd is, maar dat het een te grote ambitie zou zijn om 
in één keer tot geheel nieuwe wetgeving te komen. De raden adviseerden daarom een 
aanpassing van de wetgeving in tranches. In de genoemde Archiefvisie gaf het kabinet 
de kaders aan waarbinnen thema’s als digitale duurzaamheid, openbaarheid, 
collectievorming en toegankelijkheid van de collecties alsmede innovatie van het 
archiefbestel zouden worden uitgewerkt in de periode 2011–2016. Daarmee werd de 
Archiefvisie de basis voor de beleidsontwikkeling en geleidelijke aanpassing van de 
wetgeving. 
 
Archiefconvenant 
Samen met VNG, IPO en UvW heeft de Minister van OCW de thema’s van de Archiefvisie 
40
verwerkt in het Archiefconvenant 2012-2016. Centraal hierin stonden de gevolgen van 
de digitalisering en de noodzaak om kennis te delen en nieuwe werkwijzen en 
hulpmiddelen te ontwikkelen voor het (digitale) informatiebeheer. Bijlage bij het 
convenant was een programma met een innovatieagenda met een verdeling van 
                                                 
35
 Kamerstukken II 1992/93, 22 866, nr. 3, p. 7. 
36
 Zie artikel 12, eerste lid, van de A rchiefwet 1995. Deze overbrengingstermijn kan in de praktijk langer zijn door 
de mogelijkheid om de archieven over te brengen in blokken van ten hoogste tien jaar, zodat het jongste stuk in 
het blok weliswaar twintig, maar het oudste dertig jaar is (vgl. artikel 9, eerste lid, van het A rchiefb esluit 1995). 
O ok bestaat ruimte om in afwijking van de overbrengingstermijn eerder over te brengen, mits de beheerder van 
de archiefbewaarplaats de daarvoor benodigde ruimte ter beschikking stelt. 
37
 Kamerstukken II 2016/17, 29 362, nr. 264. 
38
 Kamerstukken II 2010/11, 26 643, nr. 187. 
39
 ‘Informatie: grondstof met toekomstwaarde, advies over de toekomst van de informatiehuishouding’ van 30 
maart 2008, te raadplegen via 
https://www.raadopenbaarbestuur.nl/documenten/publicaties/2008/03/30/informatie-grondstof-met-
toekomstwaarde. 
40
 Stcrt. 2013, 6777. 
 W7100.K-2 35 

provinciale archiefbescheiden worden overgebracht naar een provinciale 
archiefbewaarplaats die onder het beheer staat van een provinciearchivaris. In de 
praktijk is dit veelal een Regionaal Historisch Centrum (RHC). 
 
3.4. Herziening waardering en selectie archieven 
In december 2010 zond de Staatssecretaris van OCW samen met de Minister van BZK 
een brief aan de Tweede Kamer over het beleid ten aanzien van waardering en selectie 
48
van archieven. In deze brief werden de selectiedoelstellingen die ten grondslag liggen 
aan de wettelijk voorgeschreven selectielijst herijkt en een nieuwe 
49
waarderingsmethodiek aangekondigd. De brief introduceerde tevens een strategisch 
informatieoverleg (SIO) per zorgdrager om een nauwere relatie leggen tussen het 
dagelijks informatiebeheer en selectie en overbrenging naar openbare archieven. Ook 
werd aangekondigd dat de rol van de Raad voor Cultuur bij het vaststellen van de 
selectielijsten zou worden vervangen door de betrokkenheid van een per zorgdrager te 
benoemen onafhankelijke deskundige. De rol van de Raad voor Cultuur bij het 
vaststellen van selectielijsten is ingevolge het voornoemde wetsvoorstel vervallen met 
ingang van 1 januari 2013. Het strategisch informatieoverleg is ingevolge het Besluit van 
7 september 2012 met ingang van diezelfde datum in het Archiefbesluit 1995 
50
opgenomen.  
 
3.5. Archivering by design 
Zoals in inleiding van deze memorie reeds werd aangegeven, brengt archivering in een 
digitale context tal van nieuwe uitdagingen mee. In de inleiding werd gewezen op het 
gevaar van dataverlies en de snelle veroudering van digitale informatie alsook op de 
sterk toegenomen hoeveelheid informatie en de wijze waarop deze tot stand komt en 
vervolgens door overheidsorganen wordt gebruikt. 
 
Deze ontwikkelingen maken dat archivering achteraf in een digitale context veel 
moeilijker dan is bij papier (zo niet onmogelijk). Bij digitale documenten is het daarom 
van belang om al vroegtijdig – vanaf het ontstaan van het document – rekening te 
houden met archivering. Zo is noodzakelijk dat digitale documenten tijdig worden 
omgezet naar toekomstbestendige bestandsformaten en zo nodig dragers, zodat ze 
leesbaar en toegankelijk blijven voor huidige en toekomstige gebruikers. Ook is van 
belang dat digitale documenten vroegtijdig (terwijl zij nog onderdeel uitmaken van de 
actieve werkprocessen) voldoende beschrijvende kenmerken meekrijgen (ook wel 
metadata genoemd) en worden beschermd tegen ongeautoriseerde veranderingen. 
Gebeurt dat niet, dan leidt dat tot een verminderde toegankelijkheid van de 
documenten. Zonder beschrijvende kenmerken is het bijvoorbeeld moeilijk om in een 
grote hoeveelheid digitale documenten en applicaties de informatie waarnaar men op 
zoek is terug te vinden. De documenten die nog wel zijn terug te vinden zijn dan 
bovendien moeilijk te interpreteren. Zonder de voornoemde kenmerken laat zich immers 
moeilijk vaststellen hoe de desbetreffende documenten zich verhouden tot andere 
documenten. Daarbij komt nog dat niet met zekerheid is te zeggen of de documenten 
wel authentiek zijn. 
  
Informatiechaos dreigt verder wanneer bewaartermijnen onbekend zijn en er geen of 
ongecontroleerde vernietiging plaatsvindt. Ook zal overbrenging van blijvend te bewaren 
documenten naar een archiefdienst dan een moeizame en zeer arbeidsintensieve (en 
kostbare) opgave zijn. Om digitale informatie duurzaam toegankelijk te houden is het 
kortom van groot belang dat overheidsorganisaties voorkomen dat ze achterstanden 
oplopen in hun informatiebeheer. Zo zijn de aanschaf, bouw, aanpassing of het buiten 
gebruik stellen of afschaffen van informatiesystemen goede momenten om 
                                                 
48
 Kamerstukken II 2009/10, 29362, nr. 186. 
49
 In 2016 door het Nationaal Archief beschreven in Belangen in Balans. Het betreft waardering d.w.z. het 
toekennen van bewaartermijnen op basis van drie analyses: een systeemanalyse, een risicoanalyse en een 
periodieke hotspot analyse. 
50
 Besluit van 7 september 2012 tot wijziging van het A rchiefbesluit 1995 en het A rchiefbesluit BES onder meer in 
verband met de invoering van de nieuwe selectieaanpak (Stb. 2012, 444). 
 W7100.K-2 37 

overheidsorganen zijn aangewezen (in de Archiefwet 1995: de zorgdragers). Die 
bepalingen zijn in dit wetsvoorstel allemaal in hoofdstuk 2 opgenomen. In de Archiefwet 
1995 dient men daarentegen te kijken naar bepalingen in vijf verschillende 
hoofdstukken, om een volledig beeld te krijgen van de overheidsorganen die als 
zorgdrager worden aangemerkt.  
 
Wijziging terminologie 
Een aantal begrippen dat in de Archiefwet 1995 in de praktijk tot vragen en soms 
onduidelijkheid leidde is in deze nieuwe, gemoderniseerde wet vervangen door 
begrippen die naar verwachting gemakkelijker te begrijpen en toe te passen zijn en die 
bovendien beter aansluiten bij de praktijk van het digitale informatiebeheer. Dit geldt 
met name de begrippen zorgdrager, archiefbescheiden, archiefbewaarplaats, goede, 
geordende en toegankelijke staat, en selectielijst. Deze wijzigingen worden op 
verschillende punten in deze memorie – bij het thema dat het betreft – uitvoeriger 
toegelicht.  
 
Met de vervanging van het begrip ‘zorgdrager’ door ‘verantwoordelijk overheidsorgaan’ 
is geen inhoudelijke wijziging beoogd. Deze wijziging is reeds in paragraaf 2.2 aan de 
orde gekomen. De vervanging van het begrip ‘archiefbescheiden’ door ‘document’ is 
gelet op het technische karakter ervan toegelicht in het artikelsgewijze deel van deze 
toelichting bij artikel 1.1. Op de vervanging van het begrip ‘archiefbewaarplaats’ door 
‘archiefdienst’ en de daarmee samenhangende vereenvoudiging van de inrichting van de 
rijksarchiefbewaarplaatsen wordt uitvoeriger ingegaan in de paragrafen 4.9 en 4.10. Aan 
de wijziging van het begrip ‘goede, geordende toegankelijke staat’ wordt aandacht 
besteed in paragraaf 4.3. De vervanging van het begrip ‘selectielijst’ komt ten slotte aan 
de orde in paragraaf 4.4. 
 
4.2. De belangen van archivering 
De Archiefwet is in honderd jaar geëvolueerd van een wet voor de regeling van het 
archiefwezen tot een wet die belangrijke principes voor duurzaam toegankelijke 
overheidsinformatie vastlegt. Hoewel de Archiefwet ook instrumenteel kan worden 
opgevat, als normatief kader voor met name informatieprofessionals, is de Archiefwet in 
de eerste plaats een wet die van toepassing is voor allen die deel uitmaken van de 
overheid. De belangen die de Archiefwet vertegenwoordigt komen voort uit een besef 
van de waarde van overheidsinformatie voor de samenleving.  
 
In het Archiefbesluit 1995 worden de publieke belangen geformuleerd waarmee rekening 
moet worden gehouden bij het ontwerpen van het selectielijsten en bij de vervreemding 
en vervanging van documenten. Deze belangen vormen de algemene leidraad bij de 
omgang met documenten. Om deze reden is bij de algemene bepalingen, in artikel 1.3 
van dit wetsvoorstel, benoemd welke belangen overheidsarchieven vertegenwoordigen 
voor de samenleving. 
 
Ten eerste is er het administratieve belang van archieven. Deze omvat het kunnen 
terugvinden en gebruiken van informatie voor de eigen bedrijfsvoering en 
dienstverlening aan burgers en bedrijven. Ten tweede dienen archieven om publieke 
verantwoording af te kunnen leggen over overheidshandelen. Ten derde bevatten 
archieven documenten waaraan zowel overheden zelf als burgers en bedrijven rechten 
en plichten kunnen ontlenen en die als bewijsmateriaal een rol kunnen spelen in 
rechtszaken. Ten vierde zijn overheidsarchieven, voor zover deze blijvend worden 
bewaard, een bestanddeel van het erfgoed. Zij vormen als nationaal, regionaal of lokaal 
geheugen een rijke bron voor onderzoek en geschiedschrijving. Niet alleen 
wetenschappers, schrijvers of documentairemakers benutten overheidsarchieven, ook 
particulieren vinden er verhalen over bijvoorbeeld hun eigen familie, stad en streek. 
 
De waarde van documenten voor het dienen van deze publieke belangen vormt een 
centraal ijkpunt voor de wijze waarop een verantwoordelijk overheidsorgaan met zijn 
 W7100.K-2 39 

Ten tweede is toegevoegd dat overheidsorganen passende maatregelen moeten nemen 
55
om documenten duurzaam toegankelijk te maken en te houden. Daarmee wordt 
benadrukt dat duurzaam informatiebeheer geen eenmalige handeling betreft. Werden 
papieren archieven nogal eens pas voor overbrenging geschoond en geordend, bij 
digitale archieven is dit nog tijdrovender en risicovoller, als dit al mogelijk is. Nodig is 
een voortdurende zorg voor documenten zodat deze gedurende de geldende 
bewaartermijn vindbaar, beschikbaar, leesbaar, interpreteerbaar en betrouwbaar blijven 
56
en worden beschermd tegen veranderingen van elke aard. 
 
Risicobenadering 
Het is, gegeven de belangen van deze wet, niet noodzakelijk om alle documenten op 
dezelfde wijze onder archiefbeheer te brengen. De nieuwe formulering van het artikel 
3.1 van het wetsvoorstel (over duurzame toegankelijkheid) laat expliciet ruimte voor 
een risicobenadering. Overheidsorganisaties moeten namelijk passende maatregelen 
treffen, dat wil zeggen organisatorische en technische maatregelen die proportioneel zijn 
in relatie tot het belang van de documenten (zie nader paragraaf 4.2) en het risico op 
voortijdig verlies of het ontoegankelijk raken van de documenten. Hetzelfde geldt ten 
aanzien van de risico’s wanneer documenten ten onrechte niet of niet op tijd worden 
vernietigd (zie nader paragraaf 4.4). 
 
Al in het papieren tijdperk vond met het oog op dossiervorming schifting plaats, waarbij 
stukken bij de archiefafdeling werden geregistreerd, geordend en bewaard, en waarbij 
de daarvoor in aanmerking komende documenten na het verstrijken van de 
bewaartermijn werden vernietigd. In deze context werd wel gesproken over het al of niet 
‘archiefwaardig’ zijn van documenten. De belangen die in dit wetsvoorstel zijn 
opgenomen, waren daarbij in de praktijk al richtinggevend. Door stukken bij de 
archiefafdeling te beheren, kon iedereen binnen en buiten de organisatie op dit 
gedocumenteerde geheugen terugvallen. In het digitale tijdperk is de situatie niet 
principieel anders. De meeste organisaties hebben inmiddels voorzieningen om 
informatie digitaal te beheren, zoals digitale documentmanagementsystemen (DMS) en 
zaaksystemen. Deze digitale voorzieningen ondersteunen de dagelijkse werkprocessen 
en de duurzame toegankelijkheid van informatie die hierbinnen een rol speelt.  
 
Een groot verschil met vroeger is dat er digitaal veel meer informatie de facto 
vastgelegd wordt en dat de omvang en veelvormigheid aan documenten aanzienlijk is 
toegenomen. E-mails zijn voor iedereen een herkenbaar voorbeeld van de toegenomen 
omvang en verscheidenheid aan documenten. Op basis van de breed gedeelde aanname 
dat iedere medewerker per werkdag 50 mails ontvangt en verstuurt, kan worden 
becijferd dat het aantal e-mails per jaar, al of niet vergezeld van bijlages, voor alleen al 
57
de ministeries gezamenlijk naar schatting meer dan één miljard mails bedraagt. Het 
karakter daarvan loopt uiteen van collegiale berichtjes tot zakelijke communicatie met 
de buitenwereld. Daarom is het beheerbeleid van de meeste overheidsorganisaties erop 
gericht om berichten uit e-mailboxen duurzaam toegankelijk te houden, bijvoorbeeld 
door handmatige toevoeging van berichten aan dossiers in DMS- en zaaksystemen en 
soms door archivering vanuit de mailapplicatie zelf. Op de aldus beheerde e-mails kan 
de organisatie vervolgens de relevante bewaartermijnen van de selectielijst toepassen. 
Op dezelfde wijze moet worden nagedacht over de omgang met andere 
informatievormen. Zo zijn databases in de ene organisatie nog slechts een hulpmiddel, 
terwijl zij elders inmiddels de ruggengraat van de bedrijfsvoering vormen. Hetzelfde 
geldt voor applicaties die contact met burgers ondersteunen. Hoe crucialer applicaties 
zijn voor de werkprocessen van een organisatie, hoe meer maatregelen nodig zijn om 
                                                 
55
 Dit sluit tevens aan op artikel 6.1 van de novelle bij de Woo, Kamerstukken II 2018/19, 35 112, nr. 2.  
56
 Deze toelichting is ontleend aan de kennis bank van het Nationaal A rchief. De algemene archiefnorm NEN-ISO 
15489-1:2016 gebruikt andere begrippen die uitdrukken aan welke kenmerken documenten moeten voldoen om 
als gezaghebbend bewijs te kunnen dienen: documenten dienen authentiek, betrouwbaar, integer en bruikbaar te 
zijn en daartoe worden beheerd in systemen die betrouwbaar, veilig, afdoende , uitgebreid en systematisch zijn. 
57
 A BD Topconsult, ‘Q uick scan impact Wet open overheid (Woo)’. Te raadplegen via: 
https://kennisopenbaarbestuur.nl/rapporten-publicaties/quick-scan-impact-wet-open-overheid-woo/. 
 W7100.K-2 41 

vaststellen dat geen sprake is van ongeautoriseerde veranderingen. Tevens gaat het om 
een goede werking van systemen, dat wil zeggen: organisatorische, technische en 
fysieke voorzieningen ten behoeve van duurzaam beheer. Zeker in het digitale 
informatiebeheer zijn beide dimensies niet meer van elkaar te scheiden. Zo vereist het 
kunnen vinden van documenten dat deze voldoende beschrijvende kenmerken 
(metadata) meekrijgen én dat er een technische voorziening is om een verzameling 
documenten te doorzoeken. 
 
De meeste eisen aan duurzame toegankelijkheid in het huidige Archiefbesluit 1995 en de 
huidige Archiefregeling betreffen de kwaliteit van fysieke materialen en de fysieke 
inrichting van opslaglocaties. Eisen aan digitaal informatiebeheer zijn minder uitgewerkt. 
Het accent ligt bovendien op eisen voor blijvend te bewaren documenten, die voor 
archiefdiensten hoger zijn dan voor archiefvormers. Het voornemen is om in de 
aangepaste lagere regelgeving nadere eisen aan duurzame toegankelijkheid te 
formuleren die van toepassing zijn op zowel tijdelijk als blijvend te bewaren 
documenten.  
 
In de nieuwe benadering komt de gebruiksduur van documenten voorop te staan. Het 
voornemen is om in de lagere regelgeving duurzame toegankelijkheid in verschillende 
kwaliteitsniveaus uit te werken, waarbij er onderscheid gemaakt wordt tussen:  
 
1. basiseisen ten aanzien van beheer die gelden voor alle (categorieën) 
documenten, of die nu kort, lang of blijvend worden bewaard;  
2. aanvullende eisen ten aanzien van beheer die gelden voor (categorieën) 
documenten die op basis van het geldende selectiebesluit voor een langere 
termijn of blijvend worden bewaard.  
 
In de praktijk is de bewaartermijn al een herkenbaar en veelgebruikt aangrijpingspunt 
om het gesprek over duurzame toegankelijkheid te voeren. Met het verstrijken van de 
tijd wordt vooral digitale informatie immers snel kwetsbaar voor technisch verval en het 
in onbruik raken van applicaties. Ook vertrekken elk jaar medewerkers uit wier 
geheugen de organisatie aanvullend nog kan putten. Hoe langer de bewaartermijn, hoe 
meer een organisatie moet doen om duurzame toegankelijkheid van documenten te 
verzekeren. In het nieuwe Archiefbesluit en de Archiefregeling wordt het onderscheid 
tussen kortetermijnbeheer en langetermijnbeheer in beginsel gelegd bij 10 jaar, 
gerekend vanaf het moment van creatie of ontvangst van een document. Deze ‘knip’ 
tussen basiseisen en aanvullende eisen sluit aan bij de overbrengingstermijn. Het 
betekent dat aanvullende eisen zullen gelden voor documenten die archiefvormers 
langer dan 10 jaar bewaren én voor documenten die blijvend worden bewaard én 
overgebracht naar archiefdiensten. Deze benadering betekent ook dat 
overheidsorganisaties met een ontheffing van overbrenging (zie over de ontheffing 
nader paragraaf 4.6) voor de betreffende documenten aan de aanvullende eisen moeten 
voldoen. 
 
Voor de invulling van de aanvullende eisen zal geput worden uit de huidige 
60
Archiefregeling, de DUTO-eisen van het Nationaal Archief, de algemene record 
management-norm NEN-ISO 15489-1:2016 en de Wegwijzer duurzaamheid van het 
61
Netwerk Digitaal Erfgoed (NDE). Specifiek voor de beveiliging van documenten wordt 
aansluiting gezocht bij de Baseline Informatiebeveiliging Overheid. De aanvullende eisen 
62
zullen deels aansluiten bij verschillende internationale certificeringsinstrumenten. De e-
depotvoorzieningen die sommige archiefdiensten reeds hebben ontwikkeld zijn hierop 
geënt en deze vormen ook een leidraad voor bedrijven die e-depotvoorzieningen 
aanbieden. Een certificaat kan dienen als keurmerk, maar wordt niet bij wet geregeld of 
verplicht. Een wettelijke certificeringsverplichting biedt geen meerwaarde ten opzichte 
                                                 
60
 V gl. https://www.nationaalarchief.nl/archiveren/kennisbank/overzicht-duto-eisen. 
61
 Zie nader http://www.wegwijzerduurzaamheidsbeleid.nl. 
62
 Zoals het C oreTrustSeal (vgl. http://www.coretrustseal.org), het nestor-keurmerk (vgl. 
http://www.langzeitarchivierung.de/Subsites/nestor/EN/Siegel/siegel_node.html) en de ISO -16363-certificering. 
 W7100.K-2 43 

64
personeelszaken, enzovoort. Een dergelijke indeling sluit aan bij het beheer van 
documenten in de huidige documentmanagement- en zaaksystemen. Voor specifieke 
verschijningsvormen van informatie zijn ook andere, vaak aanvullende 
selectiestrategieën mogelijk. Een voorbeeld vormt de zogenoemde cap stone-benadering 
waarbij in aanvulling op opslag van e-mail berichten bij dossiers in document 
management en zaaksystemen, e-mailboxen van sleutelfunctionarissen blijvend worden 
bewaard en de e-mailboxen van overige ambtenaren na verloop van tijd worden 
65
vernietigd. Een ander voorbeeld is het rijksbeleid waarbij alle openbare websites – 
66
ongeacht de inhoud – als blijvend te bewaren worden aangemerkt. Om duidelijk te 
maken dat selectie naar inhoud en verschijningsvorm naast elkaar kan plaatsvinden, is 
het voornemen om in het Archiefbesluit de eis dat een selectiebesluit aansluit bij de 
ordeningsstructuur te vervangen door een eis dat deze aansluit op de inrichting van het 
informatiebeheer.  
  
Procedure selectiebesluit 
Het is belangrijk dat een selectiebesluit actueel is, dat wil zeggen aansluit bij en 
toepasbaar is in het informatiebeheer van dat moment. Hoewel de selectielijsten die de 
laatste jaren zijn vastgesteld al beter toepasbaar zijn bij digitaal informatiebeheer, is uit 
evaluatie gebleken dat het hele proces om een selectiebesluit op te stellen bewerkelijk is 
67
en veel tijd kost. Het actueel houden van selectiebesluiten wordt daardoor bemoeilijkt. 
Om deze reden worden in het onderhavige wetsvoorstel en het nog volgende 
Archiefbesluit enkele maatregelen genomen die neerkomen op optimalisatie van de 
huidige systematiek. 
 
Ten eerste schrijft artikel 5.1 een voor alle verantwoordelijke overheidsorganen uniforme 
en meer eenvoudige wijze van vaststelling van selectiebesluiten voor. De 
selectiebesluiten worden vastgesteld door de Minister van OCW in overeenstemming met 
het betrokken verantwoordelijke overheidsorgaan. In de Archiefwet 1995 wordt voor de 
vaststelling van selectielijsten nog onderscheid gemaakt tussen (i) selectielijsten die 
betrekking hebben op archiefbescheiden van de Hoge Colleges van Staat en het Kabinet 
van de Koning, waarbij de vaststelling bij koninklijk besluit plaatsvindt op voordracht 
van de Minister van OCW, (ii) selectielijsten die betrekking hebben op archiefbescheiden 
van de ministeries, die worden vastgesteld door de Minister van OCW en de Minister wie 
het mede aangaat, en (iii) overige selectielijsten, die door de Minister van OCW worden 
vastgesteld. De vereenvoudiging van deze regeling maakt een meer gestroomlijnde 
vaststelling van selectiebesluiten mogelijk. Omdat de verantwoordelijke 
overheidsorganen verantwoordelijk blijven voor het maken van het ontwerp-
selectiebesluit en de vaststelling enkel in overeenstemming met het verantwoordelijke 
overheidsorgaan kan plaatsvinden, gaat deze vereenvoudiging bovendien niet ten koste 
van de beslissende rol van het verantwoordelijke overheidsorgaan bij het bepalen van de 
inhoud van een selectiebesluit. 
 
Ten tweede is het voornemen om in het nieuwe Archiefbesluit de toepassing van de 
uniforme openbare voorbereidingsprocedure te doen vervallen: dit betekent dat concept-
selectiebesluiten niet langer gedurende zes weken ter inzage worden gelegd voor 
eventuele zienswijzen. Van deze mogelijkheid wordt thans niet of hoogstzelden gebruik 
gemaakt en het belang van burgers is in het Archiefbesluit bovendien verankerd door de 
betrokkenheid van onafhankelijke deskundigen bij het ontwerpen van een 
selectiebesluit. Het doen vervallen van de uniforme openbare voorbereidingsprocedure 
versnelt de procedure van het wijzigen van een selectiebesluit, hetgeen naar 
                                                 
64
 O udere selectielijsten kennen vaak nog een indeling naar (talloze) handelingen voor afzonderlijke 
beleidsterreinen.  
65
 V gl. de Handreiking ‘Bewaren van e-mail Rijksoverheid’, te raadplegen via: 
https://www.informatiehuishouding.nl/richtlijnen/documenten/besluiten/2018/12/03/handreiking-bewaarbeleid-e-
mails. 
66
 V gl. het project ‘Webarchivering Rijksoverheid’, te raadplegen via 
https://www.informatiehuishouding.nl/projecten/webarchivering-rijk.  
67
 V gl. https://www.rijksoverheid.nl/documenten/rapporten/2018/03/27/periodiek-onderzoek-nieuwe-aanpak-
waardering-en-selectie-archieven.  
 W7100.K-2 45 

70
maatregelen treffen. Deze toevoeging sluit aan bij de risicobenadering voor de 
duurzame toegankelijkheid van documenten. Vernietiging is gebonden aan een bepaalde 
(functionele) context. Omdat bewaartermijnen voor exemplaren van eenzelfde document 
per dossier en organisatie kunnen verschillen, kan vernietiging van verschillende 
exemplaren van eenzelfde document, afhankelijk van de context, dus op uiteenlopende 
tijdstippen aan de orde zijn. Voor wat betreft documenten die persoonsgegevens 
bevatten dient hierbij aangesloten te worden bij de bewaartermijnen die op grond van 
sectorale wetten zijn gesteld. Daarbij zullen de bewaartermijnen moeten worden 
afgestemd op de bewaartermijnen voor het bewaren van persoonsgegevens die blijken 
uit verwerkingsregisters of ander privacybeleid. 
 
In de papieren informatiehuishouding wordt vernietiging begrepen als het fysiek 
tenietdoen van stukken. In de digitale informatiehuishouding gaat het niet primair om 
vernietiging van fysieke dragers, de hardware, maar om het wissen, verwijderen of 
ontoegankelijk maken van documenten. Dat betekent dat de gegevens waaruit het 
document bestaat niet meer zijn te reconstrueren, waardoor het document als 
geheel niet meer toegankelijk te maken is. Dit geldt in beginsel ook voor aanwezige 
back-ups van de documenten en bijbehorende metadata, hoewel het wenselijk of zelfs 
noodzakelijk kan zijn om bepaalde metagegevens te behouden om te bewijzen dat de 
71
vernietigde documenten hebben bestaan en dat zij op de juiste wijze zijn vernietigd. 
Afhankelijk van het risico en de stand van de technologie kiest een overheidsorganisatie 
voor een bepaalde aanpak. In het geval de te vernietigen informatie als open data 
beschikbaar is gesteld, zal de aanpak van digitale vernietiging ‘licht’ kunnen zijn en 
volstaat het ontoegankelijk maken in de oorspronkelijke applicatie. Wanneer het gaat 
om bijzondere persoonsgegevens komt het doorzoeken van alle systemen en het gericht 
wissen van bestanden in aanmerking. Voor zeer vertrouwelijke informatie die niet is 
bestemd voor blijvende bewaring kan ook – om er zeker van te zijn dat de 
desbetreffende informatie ongeacht tijd en middelen op geen enkele wijze kan worden 
gereconstrueerd – vernietiging van hardware aan de orde zijn.  
 
4.5. Verkorting overbrengingstermijn 
Bij de overbrenging ingevolge de Archiefwet worden blijvend te bewaren documenten na 
een bepaalde termijn door het verantwoordelijke overheidsorgaan bij een archiefdienst 
onder beheer gebracht. In de Archiefwet 1995 is de overbrengingstermijn twintig jaar. 
Overeenkomstig hetgeen is gesteld in de brief naar aanleiding van de motie Segers is de 
meest in het oog springende maatregel van dit wetsvoorstel het terugbrengen van de 
72
overbrengingstermijn van documenten van de huidige twintig jaar naar tien jaar. 
Blijvend te bewaren informatie bereikt zo eerder de openbare archieven, waar deze 
duurzaam wordt beheerd en kosteloos toegankelijk en, behoudens opgelegde 
beperkingen, openbaar is. Met deze gemoderniseerde Archiefwet wordt een volgende 
stap gezet in het reduceren van de overbrengingstermijn, nadat de Archiefwet 1995 
deze al terugbracht van vijftig naar twintig jaar. Deze opvolgende verkorting is te zien 
tegen de achtergrond, dat het meer en meer vastleggen van informatie in vluchtige, 
kwetsbare en veelvormige digitale toepassingen en beheersystemen – meer dan bij 
papier het geval was – passende en tijdige beheersmaatregelen vergt. Laat of nalatig 
beheer van informatie kost tijd en geld, vergroot het risico van informatieverlies en het 
maken van fouten en doet afbreuk aan het publieke vertrouwen. 
 
Scharnierpunt en aanjager 
Overbrenging naar het openbaar archief vormt een scharnierpunt en in zekere zin een 
aanjager voor een verbetering van het informatiebeheer. Ten eerste dwingt het 
                                                 
70
 O p grond van het A rchiefbesluit 1995 (artikel 8) maken overheden een verklaring van vernietiging op, waaruit 
blijkt welke documenten op welke wijze zijn vernietigd. Het voornemen is deze verplichting bij de herziening te 
handhaven. 
71
 V gl. https://www.nationaalarchief.nl/archiveren/kennisbank/hoe-kun-je-digitaal-vernietigen. 
72
 Kamerstukken II 2017/18, 29 362, nr. 272. 
 W7100.K-2 47 

echter niet dezelfde juridische status als archiefdiensten. Dit betekent onder meer dat zij 
in het geval van informatieverzoeken onder de Woo of een specifiek 
openbaarheidsregime vallen en dat in zo’n geval bij de centrale overheid de 
verantwoordelijkheid voor de documenten (nog) niet ligt bij de Minister van OCW. 
Daarbij blijven de bepalingen ten aanzien van het toezicht ingevolge de Archiefwet 
onverkort van toepassing. 
 
Het nieuwe artikel biedt grondslagen om bij of krachtens algemene maatregel van 
bestuur nadere regels te stellen voor een procedure voor het aanvragen van een 
ontheffing en ook voor de door het verantwoordelijk overheidsorgaan te treffen 
adequate voorzieningen voor de blijvende bewaring en beschikbaarstelling van de 
documenten (te denken valt aan voorschriften omtrent duurzame toegankelijkheid, 
openbaarheid, online publicatie, inzage en hulp op virtuele of fysieke studiezaal).  
 
Door de VNG is ingebracht dat er in het geval van ontheffing geen behoefte bestaat aan 
of noodzaak is voor machtiging door gedeputeerde staten. Dit zou leiden tot 
administratief belastende procedures en bovendien zouden gemeenten over de ruimte 
dienen te beschikken om zelf over ontheffing te besluiten, binnen de wettelijk gestelde 
kaders. Evenals bij uitstel van overbrenging of bij vervreemding is bij ontheffing echter 
sprake van een bepaling waarin een uitzondering wordt gemaakt op de algemene regel 
van overbrenging naar een archiefdienst. Een machtiging vormt dan een waarborg voor 
de goede werking van de Archiefwet. Toetsing bij ontheffing door gedeputeerde staten 
(en door de Minister van MOCW voor provincies en het Rijk) functioneert in het bijzonder 
als waarborg van het belang van de duurzame toegankelijkheid van het archief en de 
toegang voor het publiek. Het gaat bij uitzonderingsbepalingen als deze dan ook niet om 
bepalingen van toezicht, wat onverlet laat dat het toezicht wel kan worden betrokken. 
Bij de te ontwerpen regeling van de ontheffingsprocedure zullen zowel de aspecten van 
snelheid en beperking van administratieve lasten als van zorgvuldigheid worden 
meegewogen. 
 
4.7. Herziening openbaarheidsregime 
 
Eerder overbrengen, eerder openbaar 
Met dit wetsvoorstel wordt het merendeel van de (blijvend te bewaren) documenten 
eerder, namelijk na tien jaar, toegankelijk voor het algemene publiek. De inventarissen 
en andere overzichten die archiefdiensten inmiddels veelal online publiceren vormen de 
eerste ingang voor mensen die archiefonderzoek doen. Papieren stukken, foto’s en 
filmpjes waarvoor veel belangstelling bestaat, zijn vaak al gedigitaliseerd en daardoor 
direct online te raadplegen en te gebruiken. Sommige archiefdiensten digitaliseren ook 
op aanvraag. Voor andere documenten kunnen mensen terecht op locatie bij de 
archiefdienst. De instroom van digitaal archief biedt ruimere mogelijkheden om mensen 
op afstand toegang te geven.  
 
Bij overbrenging wordt voor alle over te brengen documenten de openbaarheid bepaald. 
Openbaarheid is ook in dit wetsvoorstel de norm, zowel vanwege het tijdsverloop als de 
functie van overheidsarchieven. Indien het niettemin noodzakelijk is de openbaarheid 
voor bepaalde over te brengen documenten nog tijdelijk te beperken, dan legt de 
archiefvormer dat bij de overbrenging vast in een gemotiveerd beperkingsbesluit. Hij 
betrekt hierbij het advies van de archivaris of de rijksarchivaris als beheerder van de 
desbetreffende archiefdienst. Gebruikers zien in de inventarissen of dossiers en daartoe 
behorende documenten beperkt openbaar zijn; zij dienen dan een verzoek in bij de 
beheerder om (al of niet) toegang te krijgen tot deze documenten. Deze basisprincipes 
worden met dit wetsvoorstel niet gewijzigd ten opzichte van de Archiefwet 1995. 
 
Effecten van de instroom van jonger en digitaal archief 
 W7100.K-2 49 

Een belangrijk verschil tussen de Archiefwet 1995 en de Woo zijn de beperkingsgronden 
die worden gehanteerd. De Woo kent – net als haar voorganger de Wob – een relatief 
78
groot aantal verschillende beperkingsgronden voor openbaarmaking, terwijl de 
79
Archiefwet 1995 slechts drie beperkingsgronden kent. Hoewel tussen de 
beperkingsgronden inhoudelijk veel overlap bestaat, hebben de onderlinge verschillen 
tussen de Wob en de Archiefwet 1995 in de praktijk regelmatig voor verwarring gezorgd. 
In onderhavig wetsvoorstel worden de twee regimes daarom beter met elkaar in lijn 
gebracht. In dit wetsvoorstel zijn in artikel 7.2 (in aansluiting op artikel 5.1 van de 
80
Woo) de gronden voor beperking van de openbaarheid in de Archiefwet nader 
gespecificeerd door expliciet aan te sluiten bij de uitzonderingsgronden van artikel 5.1 
van de Woo. Daarbij is de onderverdeling van de Woo in absolute en relatieve gronden 
 
overgenomen.Optisch lijkt hiermee sprake van een uitbreiding van de 
beperkingsmogelijkheden ten opzichte van de Archiefwet 1995. In feite gaat het echter 
om een specificatie van de huidige drie gronden, die in belangrijke mate aansluit bij wat 
81
in de praktijk reeds onder deze drie gronden werd verstaan.  
 
Deze stroomlijning maakt de afstemming en communicatie tussen de overbrengende 
archiefvormer en de archiefdienst eenvoudiger en beoogt een vlotte overbrenging te 
bevorderen. Een vergelijkbaar regime is bovendien een voorwaarde om al bij creatie van 
documenten indicaties voor openbaarheid te verwerken in informatiesystemen, ter 
ondersteuning van de nu volledig handmatige en tijdrovende beoordeling bij zowel 
Archiefwet als Woo. Tot slot bieden de meer gespecificeerde beperkingsgronden en de 
motivatie daarbij een beter vertrekpunt voor de behandeling van verzoeken om toegang 
door de archiefdienst. 
 
In de Archiefwet 1995 is bepaald dat een beperking in beginsel uitsluitend betrekking 
heeft op documenten die niet ouder zijn dan 75 jaar. Gelet op de gemiddelde 
levensverwachting is in dit wetsvoorstel een langere beperkingstermijn van maximaal 
110 jaar opgenomen voor de beperkingsgronden die zijn gerelateerd aan de 
bescherming van persoonsgegevens en de bescherming van de persoonlijke levenssfeer. 
Voor beperkingen vanwege de eenheid van de Kroon, nationale veiligheid en de 
betrekkingen van Nederland met andere landen en met internationale organisaties - in 
de Archiefwet 1995 de beperkingsgrond ‘belangen van de Staat of zijn bondgenoten’ - is 
vastgehouden aan het huidige maximum van 75 jaar. Voor de overige 
beperkingsgronden – waarvoor onder de Archiefwet 1995 de beperkingsgrond 
‘onevenredige bevoordeling of benadeling’ zou worden toegepast – is voorzien in een 
beperkingstermijn van maximaal twintig jaar. Deze maximumtermijn is gebaseerd op 
aard van de beperkingen en sluit beter aan bij de veel kortere beperkingstermijnen die 
nu in de praktijk reeds worden gesteld bij de toepassing van deze beperkingsgronden.  
 
In de consultatiefase van het wetsontwerp is de vraag gesteld, waarom in het ontwerp 
niet tevens is voorzien in een beperkingsgrond voor informatie uit documenten, 
opgesteld ten behoeve van intern beraad. In artikel 5.2 van de Woo is bepaald, dat in 
geval van een verzoek om informatie uit documenten, opgesteld ten behoeve van intern 
beraad, geen informatie wordt verstrekt over daarin opgenomen persoonlijke 
beleidsopvattingen. Wat dit betreft is erop te wijzen dat het nieuwe artikel 7.2 
grotendeels te zien is als een specificering van de beperkingsgronden, zoals die eerder 
golden onder artikel 15 van de Archiefwet 1995. Met deze specificatie is niet beoogd om 
                                                 
78
 V gl. met name artikel 5.1 van de Woo. 
79
 V gl. art. 15, eerste lid, van de A rchiefwet 1995. 
80 
In het wetsvoorstel zoals dat voor advies bij de A fdeling advisering van de Raad van State aanhangig werd 
gemaakt, werd nog aansluiting gezocht bij de Wob. Gelet op het feit dat de Woo inmiddels door de Eerste Kamer 
is aangenomen, is het wetsvoorstel daarop aangepast.  
81
 Dit heeft ermee te maken dat de beperkingsgrond ‘onevenredige bevoordeling en benadeling’ in de A rchiefwet 
1995 de functie van restgrond heeft. Deze beperkingsgrond is specifiek bedoeld om ook die beperkingsgronden uit 
de Wob (thans de Woo) te omvatten, die onder de A rchiefwet 1995 nog relevant zouden kunnen zijn (indachtig 
het gegeven dat de over te brengen archiefbescheiden bij overbrenging reeds ten minste twintig jaar zou zijn). 
V gl. daarover de memorie van toelichting bij de A rchiefwet 1995 (Kamerstukken II 1992/93, 22866, nr. 3, p. 28), 
alsook de memorie van toelichting bij de Wet openbaarheid van bestuur (Kamerstukken II 1986/87, 19859, nr. 3, 
p. 12).  
 W7100.K-2 51 

hierover goede afspraken vastleggen en deze zo nodig vertalen naar hun 
informatieprocessen en beheersystemen.  
 
Een veelvoorkomende vorm van samenwerking zijn gemeenschappelijke regelingen op 
basis van de Wet gemeenschappelijke regelingen (Wgr). In dit wetsvoorstel is een 
bepaling opgenomen die de verantwoordelijkheid voor het archief regelt voor zover het 
gaat om een openbaar lichaam, een bedrijfsvoeringsorganisatie of een 
gemeenschappelijk orgaan (zie nader de artikelsgewijze toelichting bij artikel 2.3).  
 
Nieuw in dit wetsvoorstel is een artikel dat is gericht op samenwerkingsverbanden buiten 
de reeds bekende gemeenschappelijke regelingen. In de praktijk bleek dit nodig, nu er 
veel verschillende vormen van samenwerking tussen overheden en soms ook private 
partijen zijn ontstaan. Voorbeelden hiervan zijn de zogeheten shared services 
organisaties waar deelnemende overheidsorganen diensten van afnemen. Concreet 
voorbeeld hiervan bij het Rijk is P-Direkt, dat als onderdeel van het ministerie van BZK 
gemeenschappelijke personeelsdiensten verleent en waar het dossierbeheer is geregeld 
door middel van onderlinge afspraken en mandatering. Een ander voorbeeld zijn de 
84
Regionale Informatie- en Expertise Centra (RIEC’s). 
 
Het onderhavige wetsvoorstel biedt de mogelijkheid om archiefwettelijke taken en 
bevoegdheden binnen een dergelijk samenwerkingsverband over te dragen aan een van 
de betrokken verantwoordelijke overheidsorganen. Duidelijkheidshalve zij vermeld dat 
het daarbij uiteraard alleen kan gaan om taken en bevoegdheden met betrekking tot het 
documentbeheer, en niet om de taken en bevoegdheden waar die documenten 
betrekking op hebben. Zo zal in het genoemde voorbeeld van P-Direkt de 
verantwoordelijkheid voor het personeelsbeleid bij elk van de deelnemers blijven.  
 
Het nieuwe artikel richt zich niet op vertegenwoordigende organisaties of 
belangenverenigingen waarvan overheidsorganen lid zijn, zoals de VNG of het IPO. 
Evenmin betreft het deelname door een bestuursorgaan in bijvoorbeeld stichtingen, of 
naamloze of besloten vennootschappen. Het gaat om horizontale 
samenwerkingsverbanden met het oog op de uitoefening van de publieke taak en 
bestuursrechtelijke bevoegdheden. Voorts dient het te gaan om 
samenwerkingsverbanden met een duurzaam karakter. Incidentele gevallen van 
samenwerking behoeven in principe niet een aparte regeling.  
 
4.9. Archiefdiensten  
De Archiefwet 1995 omschrijft een archiefbewaarplaats als een plaats die is aangewezen 
voor de blijvende bewaring van archiefbescheiden. De Archiefwet 1995 maakt daarbij 
onderscheid tussen verschillende soorten archiefbewaarplaatsen, al naar gelang de 
bestuurslaag die het betreft. Documenten van overheidsorganen van de centrale 
overheid worden overgebracht naar de rijksarchiefbewaarplaatsen. Daarbij maakt de wet 
een onderscheid tussen de algemene rijksarchiefbewaarplaats, die is bestemd ‘voor de 
bewaring van de archiefbescheiden der overheidsorganen, waarvan de functies zich over 
85
het gehele rijk uitstrekken of hebben uitgestrekt’, en de overige 
rijksarchiefbewaarplaatsen, gevestigd in de hoofdplaats van elke provincie, die zijn 
bestemd voor de blijvende bewaring van documenten van ‘de in die provincie gevestigde 
organen van het rijk, van de voormalige provinciale en departementale besturen en van 
de [overige] overheidsorganen, waarvan de functies zich niet over het gehele rijk 
86
uitstrekken of hebben uitgestrekt’.  
 
                                                 
84
 Zie over het archiefbeheer bij de Regionale Informatie- en Expertise Centra tevens het rapport ‘Integrale 
casusaanpak door de RIEC’s: Duurzame toegankelijkheid van archieven in de informatieketen’ van de Inspectie 
O verheidsinformatie en Erfgoed (te raadplegen via: https://www.inspectie-
oe.nl/publicaties/rapport/2019/02/15/rapport-riecs).  
85
 A rtikel 26, eerste lid, van de A rchiefwet 1995. 
86
 A rtikel 26, tweede lid, van de A rchiefwet 1995. 
 W7100.K-2 53 

van een archiefdienst, omdat het efficiënter kan zijn om op groter schaal dan individueel 
te opereren (dit geldt overigens ook voor de diensten van een archivaris). Ook voor de 
plaats en het beheer van de archieven kunnen dergelijke arrangementen gelden. 
Maatwerk is binnen de kaders van de wet dus zeker mogelijk en het is aan de overheden 
om daar invulling aan te geven. 
 
In zijn algemeenheid kan over het (eventueel) uitbesteden van archiefbeheer aan 
particuliere rechtspersonen worden gezegd dat dit mogelijk is, maar dat er tegelijkertijd 
ook enige terughoudendheid op zijn plaats is. Zo blijft het overheidsorgaan te allen tijde 
bestuurlijk verantwoordelijk voor de wijze waarop het de archiefdienst en het beheer 
met inbegrip van het toezicht heeft ingericht. Bovendien wordt de archivaris die 
verantwoordelijk is voor het beheer van de documenten die door de archiefdienst 
blijvend worden bewaard door het overheidsorgaan aangewezen en is hij of zij 
ambtenaar (zie ook de toelichting bij artikel 6.3). Weliswaar kunnen werkzaamheden 
worden uitbesteed, maar de verantwoordelijkheid voor het beheer blijft berusten bij het 
verantwoordelijke overheidsorgaan.  
 
In dit kader is de wettelijke regeling van de rijksarchiefbewaarplaatsen ook 
vereenvoudigd. In plaats van één algemene rijksarchiefbewaarplaats en elf verschillende 
rijksarchiefbewaarplaatsen, voorziet dit wetsvoorstel in een regeling voor één Nationaal 
Archief, een organisatie die ressorteert onder de Minister van OCW en die is belast met 
de blijvende bewaring en beschikbaarstelling van documenten van organen van de 
centrale overheid (zie nader paragraaf 4.10, ook wat betreft de RHC’s). 
 
Nu met het begrip ‘archiefdienst’ een organisatie wordt aangeduid, komt het begrip 
‘archiefruimte’ te vervallen. Dit begrip werd gehanteerd om de fysieke plaats aan te 
duiden, waar (blijvend te bewaren) documenten voor overbrenging, dus bij de 
archiefvormende overheidsorganen worden bewaard. In de huidige Archiefregeling 
gelden voor archiefbewaarplaatsen hogere eisen dan voor archiefruimtes, bijvoorbeeld 
waar het gaat om de bescherming tegen brand, inbraak, vocht en schimmel. De 
betreffende eisen zullen onderdeel gaan uitmaken van de vernieuwde lagere regelgeving 
voor de duurzame toegankelijkheid van documenten, waarvoor dit wetsvoorstel de 
grondslag biedt (artikel 4.1, derde lid).  
 
4.10. Inrichting rijksarchief 
 
De ontwikkeling van de rijksarchiefdienst 
De organisatie van de Rijksarchiefdienst dateert van het einde van de 19e eeuw. Vanaf 
1890 kende elke provincie een rijksarchief in de provincie, naast het al bestaande 
Rijksarchief in Den Haag. De verdeling van de rijksarchieven over de 
provinciehoofdsteden en de algemene rijksarchiefbewaarplaats is voor het eerst 
vastgelegd in de Archiefwet 1918. In de Archiefwet 1962 noch in de Archiefwet 1995 is 
dit stelsel gewijzigd en is er sprake van een rijksarchiefdienst. Doel van de spreiding van 
rijksarchiefbewaarplaatsen was en is om de archieven die bij rijksinstellingen in de 
betreffende provincie waren ontstaan ook daar te bewaren, dichtbij de burger en 
gemakkelijk toegankelijk, zonder de noodzaak om voor inzage te moeten afreizen naar 
Den Haag. De Minister van OCW is verantwoordelijk voor de rijksarchiefdienst en alle 
documenten die naar de rijksarchiefbewaarplaatsen zijn overgebracht.  
 
Vorming RHC’s 
Vanaf eind jaren ‘90 van de vorige eeuw is in elke provincie een samenwerking gestart 
tussen de rijksarchiefbewaarplaats in de provinciehoofdstad en een of meer 
gemeentelijke en waterschapsarchiefbewaarplaatsen, soms samen met individuele 
culturele organisaties. Zo ontstonden de Regionaal Historische Centra (RHC’s), alle 
openbare lichamen die krachtens een gemeenschappelijke regeling zijn ingesteld. De 
Minister van OCW en samenwerkende partijen delegeerden daarbij taken en 
bevoegdheden aan (het algemeen bestuur van) het RHC. In elke provinciehoofdstad 
 W7100.K-2 55 

 
Een centraal rijksarchief 
Door genoemde ontwikkelingen is het niet langer nodig en efficiënt om naast het 
Nationaal Archief op elf andere (van tevoren bepaalde) plaatsen in het land verplichte 
voorzieningen te treffen voor het beheer en de beschikbaarstelling van met name 
digitale en gedigitaliseerde rijksarchieven. Derhalve wordt in dit wetsvoorstel met één 
Nationaal Archief volstaan als de archiefdienst die is bestemd voor de bewaring van 
blijvend te bewaren documenten van de centrale overheid, waarbij de algemene 
rijksarchivaris met het beheer is belast. Met het vervallen van de elf afzonderlijke 
rijksarchiefbewaarplaatsen, vervalt ook de functie van rijksarchivaris, naast de algemene 
rijksarchivaris. Omdat de algemene rijksarchivaris daardoor als de enige rijksarchivaris 
overblijft, wordt de algemene rijksarchivaris in dit wetsvoorstel simpelweg als de 
rijksarchivaris aangeduid.  
 
Een centraal georganiseerd, digitaal rijksarchief maakt het mogelijk om in de toekomst 
slagvaardiger, doelmatiger en doeltreffender te werken. Deze vorm van centralisatie 
betekent ook een efficiënt gebruik van de rijksmiddelen bij het beheer van de 
overgebrachte (digitale) documenten. De concentratie van de archieven in één 
organisatie zal naar verwachting ook leiden tot minder bestuurlijk en ambtelijk verkeer. 
Voorts heeft de rijksarchivaris directe invloed op de uitvoering van het beheer van de 
documenten. Dit leidt ook tot een eenduidige beschikbaarstelling van documenten aan 
het publiek. 
 
Het voorgaande laat het belang onverlet om regionaal bewaarde papieren rijkscollecties 
ter plekke in te kunnen zien, op of dichtbij de plek van hun ontstaansgeschiedenis. Vaak 
is er immers een nauw verband tussen de documenten en de regionale geschiedenis dat 
een breed publiek aanspreekt. Ook kunnen beperkt openbare archieven vanwege die 
beperking vaak alleen ter plekke ingezien worden, net als kostbare en materieel 
kwetsbare archiefstukken. Digitale voorzieningen in de RHC’s betreffen vooral de opslag 
en het beheer van gedigitaliseerd papieren archief dat onderdeel is van de rijkscollectie. 
Verschillende digitaliseringsprogramma’s hebben bijgedragen aan een grotere 
toegankelijkheid van deze collecties. 
  
Uitgangspunten toekomstige relatie met de RHC’s 
Voorgaande ontwikkelingen leiden op termijn tot het wijzigen van de bestaande relatie 
van het Rijk met de gemeenschappelijke regelingen van de RHC’s. Bestaande 
gemeenschappelijke regelingen zullen op termijn aanpassing vergen vanwege uittreden 
door de Staat uit de RHC’s. Tegelijkertijd hecht het Rijk aan een stevige regionale 
archieffunctie, gevoegd bij het belang van de continuïteit van het beheer van de 
regionale, papieren rijkscollecties bij de RHC’s. Als neerslag van het maatschappelijk 
leven en werken in de regio kunnen de archieven de erfgoedfunctie van het RHC levend 
en tastbaar maken. Zelf kunnen de RHC’s door hun regionale inbedding de digitale 
transitie van de archief-en informatiesector versterken. 
 
Bij het opnieuw vormgeven van de bestuurlijke samenwerking in de RHC’s is gelet op 
het voorgaande en in goed overleg met bestaande deelnemers een viertal richtpunten te 
hanteren. Het eerste is, dat het beheer en de toegang voor het publiek van de fysieke 
(papieren) rijkscollecties op locatie gewaarborgd blijft. Het tweede is het behoud van het 
RHC als (gevestigd) centrum van regionale historie en cultuurgeschiedenis. Als derde 
geldt dat RHC’s kunnen voorzien in kennis en faciliteiten van digitaal archiveren ten 
behoeve van andere overheden of organisaties door schaalvoordeel in kennis, kunde en 
voorzieningen (zo zijn door RHC’s met bestaande deelnemers in de gemeenschappelijke 
regelingen reeds afspraken gemaakt over het beheer van hun digitale archief). Het 
vierde en laatste element is, dat de Staat zelf terugtreedt uit de gemeenschappelijke 
regelingen. 
 
 W7100.K-2 57 

en informatiebeheerder. De mogelijkheden tot maatwerk nemen toe, evenals die van 
landelijke spreiding van het opleidingsaanbod. Ook is het reëel te verwachten dat met 
het verruimen van de opleidingsmogelijkheden en het schrappen van de diploma-eis het 
potentieel aan kandidaten voor de overheidsfunctie van archivaris toeneemt. 
De bestaande, nu nog aangewezen opleidingen voor de archivistiek kunnen in een 
breder opleidingsaanbod een betekenisvolle rol blijven spelen. Met name voor 
gespecialiseerde functies in de sector van archieven en cultureel erfgoed zal behoefte 
blijven bestaan aan specifieke kennis en opleiding. 
 
Geschiktheidseisen 
Het vervallen van de diploma-eis en de aanwijzing betekent niet dat de inhoud van de 
opleidingen en de gewenste competenties van de archivaris hiermee geheel vrij en 
willekeurig zijn. In artikel 6.3, vierde lid, van het wetsvoorstel is een aantal aspecten 
opgenomen aan de hand waarvan de geschiktheid tot aanstelling als archivaris bij de 
overheid mede dient te worden beoordeeld. Deze criteria dienen bij de aanwijzing van 
een archivaris in ieder geval te worden meegewogen. Door vertegenwoordigers uit de 
sector is wel voorgesteld om de diploma-eis te vervangen door een deskundigheidseis 
die is gekoppeld aan een certificeringseis. Hiervan is in het onderhavige wetsvoorstel 
bewust afgezien. Op die manier zou immers de ene verplichting worden ingeruild voor 
de andere en bovendien staat dit haaks op de beoogde verbreding van het potentieel 
aan opleidingen en mensen voor de functie. Bovendien gaat het, zoals hiervoor gezegd, 
niet alleen om individuele kennis en kwaliteiten, maar ook om de interne positionering 
van de archivaris en de wijze waarop het informatiebeheer binnen de organisatie en in 
de taakuitoefening is geregeld. Net als voorheen hebben branche en professie een 
belangrijke rol bij het samen met de opleidingswereld en de professionals bepalen van 
de inhoud van de opleidingen en de bijbehorende competenties. 
 
Benoemen archivaris voortaan verplicht 
Zonder dat exacte cijfers bekend zijn, is te stellen dat niet alle overheden een archivaris 
hebben benoemd. Op grond van de Archiefwet 1995 kan het beheer van de 
bewaarplaats van provincie, gemeente of waterschap ook worden uitgeoefend door de 
secretaris, mocht er geen archivaris zijn benoemd. Met de onderhavige wet komt dit 
alternatief te vervallen. De benoeming en aanstelling van een archivaris door provincie, 
gemeente of waterschap is voortaan verplicht. Het opnemen van een verplichte 
aanstelling is bij de Archiefwet 1995 afgewezen met het argument, dat dit een inbreuk 
93
zou vormen op de decentrale autonomie. Gelet op het toegenomen belang van 
informatie voor het functioneren van de overheid en het vertrouwen van burgers is het 
echter tijd om niet langer terughoudend te zijn ten aanzien van een verplichte 
aanstelling. Een vergelijking is te maken met de functionaris gegevensbescherming 
(FG), die organisaties in bepaalde situaties verplicht zijn aan te stellen op grond van de 
AVG. Het blijft uiteraard mogelijk dat overheden onderling afspraken maken over het 
gezamenlijk gebruikmaken of delen van de diensten van een archivaris. 
 
Tijdens de consultatie van dit wetsvoorstel is er in sommige reacties aangedrongen op 
meer waarborgen in de wet voor de positie van de archivaris. Zo werd er in dit verband 
gesproken van ontslagbescherming en regels voor rechtstreekse toegang tot het 
bestuur, ook in relatie tot het toezicht (zie voor toezicht ook paragraaf 4.12). Dergelijke 
nieuwe bepalingen zijn, afgezien van de voortaan verplichte aanstelling, in het 
onderhavige wetsvoorstel niet opgenomen. Het is de verantwoordelijkheid van het 
bestuur om aan de archivaris voldoende bewegingsruimte te bieden om zijn rol te 
kunnen spelen en zijn taken naar behoren uit te voeren, zoals dat ook geldt voor andere 
functies. In- en extern zijn hiervoor de nodige mogelijkheden voor ‘checks & balances’. 
Het bestuur of college legt mede op basis van de verslaglegging van de archivaris langs 
de weg van de horizontale verantwoording rekenschap af aan raad, staten of (algemeen) 
bestuur. 
 
                                                 
93
 Kamerstukken II 1992/93, 22 866, nr. 3, p. 9. 
 W7100.K-2 59 

Meldplicht 
In het wetsvoorstel is voorzien in een meldplicht voor verantwoordelijke 
overheidsorganen van het Rijk. Op grond van deze meldplicht moet een 
verantwoordelijk overheidsorgaan de (dreigende) beschadiging, vermissing, het verlies 
of het anderszins ontoegankelijk worden van documenten, anders dan ingevolge 
vernietiging of vervreemding, melden bij de door de Minister aangewezen 
hoofdinspecteur (de hoofdinspecteur van de Inspectie Overheidsinformatie en Erfgoed, 
hierna: de Inspectie). Uiteraard kan en hoeft niet elk geval van beschadiging, 
vermissing, verlies of ontoegankelijk te worden gemeld. De meldplicht geldt daarom 
uitsluitend voor de (dreigende) beschadiging, vermissing, het verlies of het 
ontoegankelijk worden van (a) één of meer documenten van groot belang en (b) een 
groot aantal documenten ten gevolge van een calamiteit, ook als de betreffende 
documenten niet van aanmerkelijk belang zijn. 
 
De Inspectie heeft in haar handhaafbaarheidstoets aandacht gevraagd voor invoering 
van een meldplicht. De Archiefwet 1995 kent geen meldplicht en daardoor komt het 
geregeld voor dat de Inspectie niet of pas in een laat stadium, bijvoorbeeld via de 
media, op de hoogte raakt van incidenten omtrent documenten. Doordat de Inspectie 
niet betrokken raakt of pas in een laat stadium, wordt het toezicht bemoeilijkt. 
Incidenten kunnen immers duiden op tekortkomingen in het informatiebeheer. Als de 
Inspectie daar niet (tijdig) van op de hoogte raakt, kan dit haar onderzoek naar de 
oorzaken van het incident bemoeilijken. Ook kan de Inspectie dan niet aandringen op 
(nood)maatregelen om documenten te beschermen tegen (bijvoorbeeld) verdere schade 
of verlies. De meldplicht heeft ten doel om de tijdige betrokkenheid van de Inspectie te 
waarborgen. De meldplicht biedt de Inspectie ook de mogelijkheid om, wanneer 
incidenten bij haar gemeld worden, aanbevelingen te doen om soortgelijke incidenten in 
de toekomst te voorkomen.  
 
In het wetsvoorstel is voor decentrale overheden geen meldplicht geregeld. Dit heeft te 
maken met het gegeven, dat voor decentrale overheden geen sprake is van een centrale 
toezichthouder zoals bij het Rijk. Dit laat onverlet dat decentrale overheden zelf invulling 
kunnen geven aan een meldplicht door deze op te nemen in de verordening over het 
toezicht die ingevolge artikel 10.4, tweede lid, moet worden vastgesteld. Overigens 
kennen bijvoorbeeld sommige waterschappen al calamiteitenplannen waarin schade aan 
documenten reden vormt voor melding. Deze melding vindt dan plaats in het kader van 
interbestuurlijk toezicht. 
 
Archieftoezicht decentrale overheden 
Het archieftoezicht is bij de decentrale overheden onder de Archiefwet 1995 anders 
ingericht dan bij het Rijk. Dit heeft verschillende oorzaken. Kern is dat het bestuur ook 
na overbrenging verantwoordelijk blijft voor de documenten. De archivaris heeft bij de 
decentrale overheden een dubbelrol als beheerder van de archiefdienst en anderzijds als 
intern toezichthouder op het beheer van de niet-overgebrachte documenten door de 
gemeentelijke organen of diensten. Deze dubbelrol is te verklaren, aangezien de 
archivaris er als beheerder belang bij heeft dat de documenten duurzaam toegankelijk 
zijn. Door vroegtijdig invloed te kunnen uitoefenen op het beheer wordt het eenvoudiger 
om deze staat te realiseren. Daarnaast kan zeker bij kleinere gemeenten ook de schaal 
hierbij in het verleden een rol gespeeld hebben.  
 
In de consultatiefase is van verschillende kanten opgemerkt, dat de uitbreiding van het 
archiefwettelijk toezicht naar de overgebrachte archieven weliswaar een goede zaak is, 
maar dat het onjuist zou zijn om de archivaris hiermee te belasten. Immers, de 
archivaris zou hierbij zijn als de slager die het eigen vlees keurt. 
Hierop valt het volgende te zeggen. Inderdaad maakt de archivaris als beheerder deel 
uit van de organisatie waarin hij tevens een toezichthoudende rol vervult. Van een 
dubbelrol van de archivaris als beheerder-toezichthouder was in zekere zin onder de 
Archiefwet 1995 al sprake, zij het dat deze door de genoemde uitbreiding meer gewicht 
 W7100.K-2 61 

5. Verhouding van de Archiefwet tot andere wetgeving en verdragen 
 
De Archiefwet is de centrale wet als het gaat om de archiefvorming en het archiefbeheer 
door de overheid. In dat kader moet de wet zich verhouden tot tal van andere wet- en 
regelgeving die raakt aan de informatiehuishouding van de overheid en de wijze waarop 
de overheid met haar informatie omgaat. De wet regelt in het algemeen de wijze waarop 
de overheid haar documenten moet beheren. Daarnaast regelt de Archiefwet de 
openbaarheid van documenten die als blijvend te bewaren naar een archiefdienst zijn 
overgebracht.  
 
Er zijn tal van wettelijke regelingen die bepaalde aspecten van de informatiehuishouding 
regelen. Daarbij kan men denken aan regels voor toegankelijkheid van de overheid voor 
 98
burgers. Ook kan men denken aan regelgeving die betrekking heeft op specifieke 
informatie, zoals in het kader van het omgevingsrecht en het strafrecht; voor 
notarissen, de politie en de rechtbanken; de veiligheids- en inlichtingendiensten et 
cetera. Deze wetten regelen voor bepaalde aspecten van de informatie en stellen 
normen en standaarden vast voor betrokken overheidsorganisaties. Het kan onder meer 
gaan om de vorm, de openbaarheid, de verstrekking, de beveiliging en de termijn van 
overbrenging van de documenten. In de regel is het zo dat deze specifieke normen 
naast de normen van de Archiefwet kunnen bestaan. Zo kan een website zowel voldoen 
aan de normen van de Archiefwet als aan de normen voor de toegankelijke 
overheidswebsites. In enkele gevallen wordt een afwijking van de Archiefwet expliciet 
geregeld. Zo regelt bijvoorbeeld de Wet op het notarisambt, na welke termijn de akten 
worden overgebracht, in afwijking van de overbrengingstermijn van de Archiefwet. Ook 
in de Wet op de inlichtingen– en veiligheidsdiensten is een afwijking van de 
overbrengingstermijn geregeld. 
 
De verhouding tussen de Archiefwet en overige regelgeving is zodanig, dat waar in 
andere regelgeving wordt afgeweken van de Archiefwet, de specifieke bepaling voorgaat 
op de algemene norm. In zo’n geval derogeert de specifieke wetgeving derhalve aan de 
Archiefwet. Ook in internationale verdragen komen geregeld bepalingen voor over de 
vertrouwelijkheid en openbaarheid van de documenten die in het kader van het 
desbetreffende verdrag worden gevormd. Dit geldt bijvoorbeeld voor het Verdrag inzake 
de internationale burgerluchtvaart, naar aanleiding waarvan de International Civil 
Aviation Organisation (ICAO) werd ingesteld. Voor zover deze documenten bestemd zijn 
te berusten onder een Nederlands overheidsorgaan, is de Archiefwet op deze 
documenten van toepassing, met dien verstande dat rechtstreeks werkende 
verdragsbepalingen – indien zij met de Archiefwet in strijd komen – voorgaan op de 
Archiefwet. 
 
Hieronder wordt uitgebreider aandacht besteed aan twee wetten waarvan de verhouding 
tot de Archiefwet bijzonder relevant is, namelijk de Woo en de AVG.  
 
5.1. Wet open overheid (Woo)  
 
Openbaarheid 
De Woo heeft betrekking op de openbaarheid van overheidsinformatie. De Woo bevat 
ten eerste een regeling over het actief openbaar maken van informatie door 
bestuursorganen. Ten tweede bevat de wet een regeling voor openbaarheid op verzoek. 
Kortgezegd kan eenieder – zonder daarbij een belang te hoeven stellen – op basis van 
de Woo een bestuursorgaan verzoeken om publieke informatie. Publieke informatie is in 
de Woo gedefinieerd als informatie neergelegd in documenten die berusten bij een 
orgaan, persoon of college als bedoeld in artikel 2.2 Woo, in termen van de Archiefwet 
een overheidsorgaan. De verplichting om op verzoek informatie openbaar te maken ziet 
specifiek op informatie over een aangelegenheid die is neergelegd in documenten, 
waarbij de definitie van ‘document’ gelijkluidend is aan de definitie die in dit 
                                                 
98
 Bijvoorbeeld de Wet modernisering elektronische bestuurlijk verkeer en de Wet digitale ove rheid. 
 W7100.K-2 63 

dit wetsvoorstel (zie over de vervanging van het begrip ‘goede, geordende en 
toegankelijke staat’ door ‘duurzame toegankelijkheid’ nader paragraaf 4.3). 
 
Hoofdstuk 6 van de Woo heeft een tijdelijk karakter. Doel is de totstandkoming van 
meerjarenplannen om de digitale informatiehuishouding te verbeteren met het oog op 
passieve en actieve openbaarmaking. Het hoofdstuk vervangt het instrument van een 
informatieregister uit de oorspronkelijke initiatiefwet. Het gaat er volgens de toelichting 
om dat “gearchiveerde informatie vindbaar is en ontsloten kan worden, niet alleen na 
overdracht aan het archief, maar juist in de fase daarvoor.” Waar de Archiefwet de zorg 
voor duurzame toegankelijkheid bij de afzonderlijke verantwoordelijke overheidsorganen 
legt, verplicht artikel 6.2 van de Woo tot coördinatie en samenwerking. De minister van 
BZK moet een (voortschrijdend) meerjarenplan naar de Kamers zenden dat alle 
overheidsorganen betreft. Vanwege de samenhang met de archiefwetgeving gebeurt dit 
steeds in overeenstemming met de minister van OCW. Het meerjarenplan dient 
maatregelen te beschrijven om de digitale informatie duurzaam toegankelijk te houden, 
waarbij de toelichting onderstreept dat daarbij het Archiefbesluit en de Archiefregeling in 
acht moeten worden genomen. Daarnaast moet in de meerjarenplannen staan via welke 
stappen wordt bereikt dat eenieder zo veel mogelijk inzicht kan hebben in de 
aanwezigheid van overheidsinformatie.  
 
Deze tweede opdracht strookt met de doelstelling van de Woo; het betreft hier immers 
de toegang van burgers tot overheidsinformatie die bij overheidsorganen berust, voor 
zover deze niet is vernietigd of overgebracht naar een archiefdienst. De Archiefwet bevat 
enkel een apart regime voor de openbaarheid en de beschikbaarstelling van documenten 
die voor blijvende bewaring zijn overgebracht naar archiefdiensten. De initiatiefnemers 
verwachten dat het realiseren van de doelstelling om de informatiehuishouding bij Rijk 
en decentrale overheden op orde te brengen, ten minste acht jaar gaat duren, waarna 
het hoofdstuk bij koninklijk besluit kan komen te vervallen. 
  
Hoofdstuk 7 van de Woo betreft de instelling van een adviescollege voor openbaarheid 
en informatiehuishouding. Dit adviescollege zal de regering en het parlement onder 
meer adviseren over de prioriteiten en voortgang van de bovengenoemde 
meerjarenplannen. Het toezicht op naleving van de Archiefwet door de centrale overheid 
blijft voorbehouden aan de Inspectie Overheidsinformatie en Erfgoed, van wier 
rapporten het adviescollege gebruik zal maken. Toezicht wordt verder uitgeoefend door 
de archivarissen bij decentrale overheden. In het kader van extra investeringen in de 
informatiehuishouding naar aanleiding van het rapport van Parlementaire 
ondervragingscommissie Kinderopvangtoeslagen (POK) zijn over de rolverdeling 
102
afspraken gemaakt.  
 
5.2. Algemene Verordening Gegevensbescherming (AVG) 
De AVG is een verordening van de Europese Unie die de belangrijkste regels bevat over 
103
(kortgezegd) de rechtmatige en zorgvuldige omgang met persoonsgegevens. De 
verordening is rechtstreeks in Nederland van toepassing. Ter uitwerking van de 
verordening is in de Uitvoeringswet Algemene Verordening Gegevensbescherming 
(UAVG) een aantal specifieke bepalingen opgenomen die in Nederland van toepassing 
zijn.  
 
De AVG bevat een aantal algemene beginselen die bij de verwerking van 
 
persoonsgegevens in acht moeten worden genomen. Het gaat dan bijvoorbeeld (maar 
                                                 
102
 Kamerstukken II 2020/21, 35510, nr. 4, p. 20 e.v. 
103
 V oluit: V erordening (EU) 2016/679 van het Europees Parlement en de Raad van 27 april 2016 betreffende de 
bescherming van natuurlijke personen in verband met de verwerking van persoonsgegevens en betreffende het 
vrije verkeer van die gegevens en tot intrekking van Richtlijn 95/46/EG (algemene verordening 
gegevensbescherming) (PbEU 2016, L 119). 
 W7100.K-2 65 

technische en organisatorische maatregelen dienen te worden getroffen om de rechten 
en vrijheden van de betrokkene te beschermen.  
 
Van belang hierbij is ook dat een uitzondering geldt op het verbod om bijzondere 
categorieën van persoonsgegevens en persoonsgegevens van strafrechtelijke aard te 
verwerken als het gaat om het beheer van blijvend te bewaren documenten door een 
111
archiefdienst. Die uitzondering geldt echter niet voor het verlenen van toegang tot 
documenten. Dat voor het geven van inzage in documenten geen specifieke uitzondering 
in de Archiefwet is opgenomen wil niet zeggen dat archiefdiensten onder geen beding 
inzage zouden kunnen geven in documenten die bijzondere categorieën van 
persoonsgegevens of persoonsgegevens van strafrechtelijke aard bevatten. Dit kan 
namelijk wel als één van de uitzonderingen uit de Uitvoeringswet AVG (UAVG) van 
toepassing is, namelijk bij uitdrukkelijke toestemming van betrokkene, bij gegevens die 
kennelijk door betrokkene openbaar zijn gemaakt, bij gegevens die noodzakelijk zijn in 
112 113
gerechtelijke procedures , om te voldoen aan volkenrechtelijke verplichtingen of 
114
voor wetenschappelijk of historisch onderzoek of statistische doeleinden. 
 
Voor de rechten die betrokkenen hebben zijn in de UAVG enkele uitzonderingen 
opgenomen die zien op archivering in het algemeen belang. Zo geldt de informatieplicht 
van de verwerkingsverantwoordelijke jegens de betrokkene bij verwerking van 
persoonsgegevens die deel uitmaken van archiefbescheiden in archiefbewaarplaatsen 
115
niet, indien dit onmogelijk blijkt of onevenredig veel inspanning zou vergen. In de 
UAVG is verder opgenomen dat het recht op inzage in de eigen persoonsgegevens ook 
voor archiefbescheiden in een archiefbewaarplaats geldt, maar dat zulks uitzondering 
lijdt indien verzoeken om inzage zodanig ongericht zijn dat deze in redelijkheid niet 
116
kunnen worden ingewilligd. Het recht op rectificatie en het recht op beperking van de 
verwerking zijn omwille van de integriteit van archieven niet van toepassing als het gaat 
om archivering in het algemeen belang, maar er bestaat wel de mogelijkheid voor een 
betrokkene om een eigen lezing aan de desbetreffende archiefbescheiden toe te 
117
voegen. Ten slotte is het recht op gegevensoverdraagbaarheid buiten toepassing 
118
gesteld voor verwerkingen in het kader van archivering in het algemeen belang. 
 
 
6. Gevolgen van het wetsvoorstel 
 
6.1. Effecten verkorting overbrengingstermijn 
 
Overgangsperiode 
Zoals eerder is toegelicht, geldt de nieuwe overbrengingstermijn van tien jaar niet met 
terugwerkende kracht, maar alleen voor documenten die na de inwerkingtreding van dit 
wetsvoorstel zullen worden ontvangen of opgemaakt. Dit is om te voorkomen dat dit 
wetsvoorstel leidt tot (kostbare) inhaaleffecten in archiefbewerking en overbrenging. Wel 
zal eenmalig tien jaar ‘extra’ archief moeten worden overgebracht. In theorie zou er 
sprake kunnen zijn van een hogere belasting in de eerste tien jaren na de 
inwerkingtreding van dit wetsvoorstel, omdat verantwoordelijke overheidsorganen vanaf 
2033 – gesteld dat de nieuwe Archiefwet in 2023 in werking treedt – zowel te maken 
hebben met archief dat nog valt onder de oude overbrengingstermijn van twintig jaar als 
archief dat valt onder de nieuwe termijn van tien jaar. Hoewel er begrijpelijkerwijs 
vragen over waren, is in de uitvoeringstoetsen niet van grote belemmeringen gebleken 
                                                 
111
 Deze uitzondering is in de A rchiefwet 1995 neergelegd in artikel 2a en in dit wetsvoorstel opgenomen in artikel 
1.2, tweede lid. Daarbij wordt gebruik gemaakt van de ruimte die artikel 9, tweede lid, onderdeel j, van de A VG 
voor zo’n uitzondering biedt.  
112
 A rtikel 22, lid 2, van de A V G. 
113
 A rtikel 23, lid 1 van de A V G 
114
 A rtikel 24 van de A VG 
115
 V gl. artikel 14, vijfde lid, onderdeel b, van de A V G. 
116
 V gl. artikel 45, tweede lid, van de Uitvoeringswet AVG. 
117
 A rtikel 45, eerste en derde lid, Uitvoeringswet AVG. 
118
 A rtikel 45, eerste lid, Uitvoeringswet AVG.  
 W7100.K-2 67 

organisaties geen grote gevolgen van dit wetsvoorstel, omdat zij alleen de documenten 
die verband houden met de uitoefening van openbaar gezag krachtens de Archiefwet 
moeten beheren. Voor organisaties met een omvangrijke overheidstaak, zoals de 
Nederlandsche Bank en de Autoriteit Financiële Markten, is de situatie te vergelijken met 
overheidsorganen op publiekrechtelijke grondslag. In dat geval wijken de verwachte 
gevolgen niet af van hetgeen hierna is beschreven op basis van de uitvoeringstoetsen. 
 
Naar aanleiding van de internetconsultatie is in dit wetsvoorstel een bepaling 
opgenomen die de totstandkoming van een gezamenlijk selectiebesluit voor sommige 
(kleinere) particuliere organisaties met een openbaar gezagstaak vergemakkelijkt. Deze 
mogelijkheid kan aantrekkelijk zijn voor bijvoorbeeld mbo- en hbo-instellingen, scholen 
voor primair of voortgezet onderwijs, notarissen en gerechtsdeurwaarders. Een 
groepsselectiebesluit bespaart de afzonderlijke organisaties binnen een sector tijd en 
bevordert uniformiteit en kwaliteit van de selectiebesluiten. Het nieuwe artikel 5.2 van 
dit wetsvoorstel biedt branche-, beroeps- en andere representatieve sectorale 
organisaties de mogelijkheid om namens hun achterban een groepsselectiebesluit te 
ontwerpen en in te dienen voor vaststelling. Het door de Minister van OCW vastgestelde 
selectiebesluit is dan geldig voor alle organisaties binnen de betreffende sector. Het is 
dus niet langer noodzakelijk om voor indiening van de ontwerpselectiebesluit een 
formeel mandaat of handtekeningen te verwerven bij alle afzonderlijke organisaties. 
Omdat de individuele organisaties zelfstandig verantwoordelijk blijven voor hun 
archiefbeheer, blijft wel de mogelijkheid bestaan een eigen (afwijkend) selectiebesluit te 
ontwerpen. Zie nader de toelichting bij artikel 5.2. 
 
Het college adviseert tot slot om toe te lichten wat de effecten zijn voor burgers, 
ondernemers en professionals van het aangepaste regime voor toegang tot beperkt 
openbaar archief bij archiefdiensten. In paragraaf 4.7 wordt hierop nader ingegaan. 
 
Naar aanleiding van de handhaafbaarheidstoets door de Inspectie voor 
Overheidsinformatie en Erfgoed is een meldplicht in het wetsvoorstel ingevoegd (zie 
nader paragraaf 4.12, onder ‘Meldplicht’). Deze meldplicht leidt naar verwachting tot 
geringe aanvullende administratieve lasten voor verantwoordelijke overheidsorganen. 
Op grond van het tweede lid, kan de Minister nadere regels stellen over de manier 
waarop een melding moet worden gedaan. Daarbij is een belangrijk uitgangspunt dat 
meldingen laagdrempelig en met geringe administratieve lasten kunnen worden gedaan. 
Zo zal een meldingsformulier voor incidenten worden uitgewerkt dat het maken van een 
melding gemakkelijker maakt.  
 
6.3. Verwerking van persoonsgegevens 
Op 20 december 2019 is het ontwerpwetsvoorstel vergezeld van een Privacy Impact 
 
Assessment (PIA)voorgelegd aan de Autoriteit Persoonsgegevens (AP). Op 19 mei 2020 
heeft de AP advies uitgebracht aan de Minister voor BVOM. De AP achtte het 
voorgelegde wetsvoorstel in het licht van de AVG nog in onvoldoende mate een integraal 
kader met voldoende passende waarborgen en adviseerde de procedure niet voort te 
zetten, tenzij het bezwaar was weggenomen. Hieronder zijn eerst de kritiek en de 
aanbevelingen van de AP weergegeven, gevolgd door een samenvatting van 
aanpassingen die in dit wetsvoorstel zijn aangebracht om aan de bezwaren van de AP 
tegemoet te komen. Daarna volgt een meer uitvoerige onderbouwing van de wijze 
waarop de bescherming van persoonsgegevens in dit wetsvoorstel is geregeld voor elke 
levensfase van documenten, vanaf het beheer door archiefvormers, tot overbrenging, en 
tot het moment van beschikbaarstelling door archiefdiensten.  
 
Advies van de Autoriteit Persoonsgegevens (AP) 
De AP heeft haar advies in drie punten onderverdeeld. 
 
1. Belangenafweging tussen bescherming van persoonsgegevens en het blijvend 
bewaren en openbaar maken van overheidsdocumenten  
 W7100.K-2 69 

 
Archiefvorming en privacy 
Uitgangspunt voor de Archiefwet is dat overheidsorganisaties persoonsgegevens 
rechtmatig verzamelen en verwerken voor de primaire doeleinden. Dit wetsvoorstel (en 
evenmin de hierop te baseren lagere regelgeving) is dan ook niet de geëigende plek om 
‘privacy-by-design’ in de fase van archiefvorming af te dwingen, zoals het AP-advies 
soms lijkt te suggereren. Eerder geldt het omgekeerde: technische en organisatorische 
maatregelen die archiefvormers treffen om bij hun (primaire) gegevensverzameling en 
gegevensverwerking te voldoen aan de AVG, zullen ook ten goede komen aan de 
bescherming van persoonsgegevens bij de (secundaire) bewaring en beschikbaarstelling 
door archiefdiensten. 
 
Mede in reactie op het AP-advies is in hoofdstuk 4 beschreven dat het wenselijk is dat 
archiefvormers de maatregelen die zij treffen ten behoeve van duurzame 
toegankelijkheid van documenten afstemmen op maatregelen die zij treffen voor 
privacybescherming en informatiebeveiliging. Een integrale risicoanalyse kan hierbij 
behulpzaam zijn.  
 
Selectie en privacy 
Zoals ook de AP erkent, maakt de AVG het mogelijk om - rechtmatig verzamelde - 
persoonsgegevens blijvend te bewaren en deze over te brengen naar archiefdiensten. 
Net als onder de Archiefwet 1995 is in dit wetsvoorstel het selectiebesluit het centrale 
instrument voor waardering en selectie. In een selectiebesluit leggen overheidsorganen 
bewaartermijnen voor categorieën documenten vast op basis van een belangenafweging 
en in de vorm van een besluit. Wanneer er sprake is van categorieën documenten die 
persoonsgegevens bevatten, volgen tijdelijke bewaartermijnen in een selectiebesluit 
119
vaak ook uit sectorale wetgeving. In elk geval dienen de bewaartermijnen gelijk te 
zijn aan de bewaartermijnen in een door de AVG verplicht verwerkingsregister of ander 
kenbaar privacybeleid van de betrokken overheidsorganisatie, waarbij vanzelfsprekend 
voldaan moet worden aan de eisen die daaraan op grond van de AVG en daarop 
gebaseerde regelgeving worden gesteld. Het selectiebesluit zelf vormt de legitieme 
grondslag om persoonsgegevens (die deel uitmaken van blijvend te bewaren 
documenten) blijvend te bewaren. Soms is de blijvende bewaring van documenten 
overigens al gereguleerd in sectorale wetgeving, zoals het geval is voor TBS-dossiers en 
notariële aktes. 
 
Naar aanleiding van het AP-advies is het voornemen om bij de wijziging van het 
Archiefbesluit het privacybelang toe te voegen aan de te wegen belangen bij het 
ontwerpen van een selectiebesluit, naast de belangen van archiveren zoals benoemd in 
artikel 1.3. Over de weging van deze belangen zal in de toelichting bij het selectiebesluit 
120
ook verantwoording moeten worden overgelegd. Het advies van de AP om te voorzien 
in een belangrijke rol van de Functionaris Gegevensbescherming (FG) bij de 
totstandkoming van een selectiebesluit wordt in aangepaste vorm overgenomen. Het 
huidige Archiefbesluit voorziet al in overleg tussen de functionaris of manager die 
verantwoordelijk is voor de informatiehuishouding, de beheerder van de archiefdienst en 
een onafhankelijke deskundige die in het bijzonder het belang van burgers 
vertegenwoordigt. Het is aan de manager informatiehuishouding om ter voorbereiding 
van dit overleg binnen de eigen organisatie de benodigde deskundigheid organiseren. Te 
denken valt bijvoorbeeld aan medewerkers die verantwoordelijkheid dragen voor de 
betrokken beleidsterreinen en interne processen. Op het gebied van privacy kan de FG 
een rol spelen, maar in grotere organisaties fungeert deze voornamelijk als interne 
                                                 
119
 De A V G is alleen van toepassing wanneer er sprake is van een geheel of gedeeltelijk geautomatiseerde 
verwerking van persoonsgegevens, of wanneer persoonsgegevens opgenomen zijn in een bestand of daartoe 
bestemd zijn. Een bestand is een gestructureerde verzameling persoonsgegevens die via een bepaalde logica 
toegankelijk is. De AVG geldt niet voor papieren archieven die niet op het niveau van persoonsgegevens zijn 
ontsloten en voor namen en andere gewone persoonsgegevens die incidenteel voorkomen in documenten en 
hierop niet eenvoudig digitaal kunnen worden doorzocht en ontsloten. 
120
 Dit is thans op grond van artikel 5, eerste lid, onderdeel d, van het A rchiefbesluit 1995 reeds het geval voor de 
huidige te wegen belangen (opgenomen in artikel 2, eerste lid, van het A rchiefbesluit 1995). 
 W7100.K-2 71 

De AP adviseert om in het Archiefbesluit nader te regelen welke persoonsgegevens in 
principe wel of juist niet openbaar moeten zijn. De toepassing van de beperkingsgronden 
is echter contextgebonden en, net als bewaartermijnen, soms ook in sectorale wetgeving 
vastgelegd. Uitwerking in lagere regelgeving zou ofwel te abstract blijven ofwel een 
afgewogen uitvoering van de Archiefwet te zeer beperken. 
 
Niettemin valt in zijn algemeenheid en op basis van de huidige praktijk wel aan te geven 
wanneer de beperkingsgronden die samenhangen met de bescherming van 
persoonsgegevens in elk geval dienen te worden toegepast. Dit is het geval wanneer 
duidelijk is dat in documenten systematisch (al dan niet bijzondere) persoonsgegevens 
voorkomen en deze hierop te ontsluiten en te doorzoeken (gestructureerd) zijn. Zo 
worden vanwege de privacy beperkingen gesteld aan de openbaarheid van 
persoonsdossiers van bijvoorbeeld rechtbanken en justitiële en sociale instellingen. De 
beperkingen worden ook toegepast bij dossiers die verband houden met benoemingen, 
toezicht, veiligheids- en integriteitsonderzoek. Er zijn ook categorieën documenten, 
bijvoorbeeld interne notities of correspondentie, waarin persoonsgegevens kunnen 
voorkomen, maar het ondoenlijk is om dit met zekerheid vast te stellen. In die gevallen 
dient een afweging gemaakt te worden tussen het belang van openbaarheid en het risico 
dat de persoonlijke levenssfeer wordt geschaad. Bij documenten die deel uitmaken van 
beleidsdossiers zal meestal de openbaarheid zwaarder wegen, omdat persoonsgegevens 
hierin slechts incidenteel voorkomen en bovendien niet als zodanig zijn gestructureerd 
122
en ontsloten. Bij overbrenging van e-mailboxen is daarentegen een nadere 
beoordeling wenselijk om te bepalen of deze mede vanwege de privacy van daarin 
voorkomende derden (dus naast andere beperkingsgronden) enige tijd moeten worden 
123
beperkt. 
 
Onvermijdelijk komen in allerlei overheidsdocumenten geregeld namen, zakelijke e-
mailadressen en telefoonnummers voor van overheidsfunctionarissen. De AP heeft 
gevraagd of op deze namen altijd of juist niet een openbaarheidsbeperking zou moeten 
rusten. In antwoord daarop het volgende: het is niet wenselijk om standaard de 
openbaarheid van over te brengen documenten te beperken om de privacy te 
beschermen van ambtenaren die in functie hebben gehandeld. Dit zou onderzoek in 
archieven om het handelen van de overheid te reconstrueren immers kunnen 
belemmeren. 
 
Toegang tot de overgebrachte archieven en privacy 
Naast de openbaarheidsbeperkingen bij overbrenging, biedt het toegangsregime van dit 
wetsvoorstel waarborgen voor de bescherming van persoonsgegevens. In dit 
wetsvoorstel is bepaald dat de archivaris nadere voorwaarden kan stellen, wanneer 
mensen toegang vragen tot archieven die beperkt openbaar zijn. Wanneer de 
openbaarheid van documenten is beperkt vanwege de bescherming van 
persoonsgegevens of de persoonlijke levenssfeer, vergen de toepassing van de AVG en 
de UAVG immers specifieke aandacht van de archiefdiensten. In het bijzonder dienen zij 
zich ervan te verzekeren dat verzoeken om inzage voldoen aan uitzonderingen op het 
verbod om bijzondere categorieën van persoonsgegevens en persoonsgegevens van 
strafrechtelijke aard (verder) te verwerken zoals bepaald in de artikelen 22, 23 en 24 
van de UAVG.  
 
In de uitvoeringspraktijk van het Nationaal Archief wordt in zulke gevallen vooraf een 
bewijs van overlijden of toestemming van de betrokkene gevraagd. Indien dit voor de 
verzoeker een onevenredige inspanning betekent, krijgt men alleen toegang als wordt 
aangetoond dat een uitzondering op het verbod van toepassing is, bijvoorbeeld omdat 
men de archieven wil raadplegen vanwege een rechtszaak, voor wetenschappelijk of 
historisch onderzoek of voor statistische doeleinden. Men moet bovendien aangeven op 
                                                 
122
 In de privacy impact assessment van dit wetsvoorstel is gesteld dat in deze gevallen en zeker bij papieren 
archieven geen sprake is van persoonsgegevens in de zin van de A V G. 
123
 Zie de Handreiking Bewaren van e-mail Rijksoverheid van RDDI. 
 W7100.K-2 73 

invloed van de AVG zorgvuldiger omgaan met persoonsgegevens en technische 
maatregelen treffen. Hiervoor is al pseudonimisering genoemd als een mogelijke 
beschermingsmaatregel. Afgezien hiervan kunnen bijvoorbeeld in digitale 
standaardsjablonen of databases speciale velden worden gereserveerd voor 
persoonsgegevens, die zo nodig geautomatiseerd kunnen worden afgeschermd, 
bijvoorbeeld vóór overbrenging bij een Woo-verzoek en na overbrenging bij 
beschikbaarstelling door archiefdiensten. Zoals de AP opmerkt in haar advies, is het 
ontstaan van een evenwichtige praktijk ook een kwestie van tijd en verdere ontwikkeling 
van technische hulpmiddelen. Om archiefvormers en archiefdiensten daarbij te 
ondersteunen, worden door de branche- en beroepsgroep handreikingen opgesteld en 
125
werkbijeenkomsten georganiseerd. 
 
Reikwijdte uitzonderingen voor archieven in de UAVG  
De AP heeft tot slot wetstechnisch commentaar. De AP zou de uitzonderingen die nu in 
de UAVG staan en enkel gelden voor overheidsarchiefdiensten bij voorkeur opgenomen 
zien in de Archiefwet zelf, terwijl de UAVG de meer algemene voorzieningen zou kunnen 
treffen die (ook) nodig zijn voor andere, particuliere archiefinstellingen. Het betreft hier 
uitzonderingen op het recht van mensen om ‘eigen’ persoonsgegevens op te vragen, te 
rectificeren en te laten wissen. De regering volgt deze redenering niet en is van plan om 
in het wetsvoorstel voor de Verzamelwet gegevensverwerking de betreffende 
uitzonderingen te verruimen naar archiefcollecties van blijvende waarde voor het 
algemeen belang, die beheerd worden door voor het publiek toegankelijke instellingen 
126
die geen winstoogmerk hebben, en die merendeels publiek worden gefinancierd. 
Daarmee vallen behalve overheidsarchiefdiensten zoals bedoeld in dit wetsvoorstel ook 
particuliere instellingen onder de uitzonderingen.  
 
 
7. Financiële gevolgen 
 
Rijksoverheid 
Uit de Uitvoeringstoets Rijk (zie ook hoofdstuk 8) komt de algemene verwachting naar 
voren dat de kosten van het archiefbeheer bij het Rijk mogelijk zullen toenemen, maar 
dat deze tegelijkertijd nog niet of nauwelijks zijn te kwantificeren. Dit hangt nauw 
samen met de grote verschillen tussen organisaties naar de aard, de taken en de stand 
en inrichting van het informatiebeheer. Organisaties wijzen in dit verband op een aantal 
uitwerkingen dat nog gaat plaatsvinden in onder meer het Archiefbesluit en de 
Archiefregeling (zie ook hoofdstuk 8). 
 
In zijn algemeenheid gaat het bij de modernisering van de Archiefwet om aanpassing 
van de regelgeving aan de ontwikkelingen in het moderne informatiebeheer die bij 
menig verantwoordelijk overheidsorgaan reeds plaatsvinden. Zo kennen nagenoeg alle 
overheidsorganen reeds informatiebeheerregels en sluit de geïntroduceerde 
risicobenadering aan bij het bredere informatiebeleid en de cyclus van planning en 
control. Te wijzen is ook op het bestaande voorschrift van risicoanalyse in de AVG en de 
Baseline Informatiebeveiliging Overheid (vgl. paragraaf 4.3). Een dergelijke benadering 
waar het onderhavige wetsvoorstel nu om vraagt behoeft dus geenszins 
kostenverhogend te zijn. Voorts is naar aanleiding van de vragen in de uitvoeringstoets 
over de uitwerkingen in dit wetsconcept een nadere beschrijving opgenomen van de 
belangrijkste wijzigingen die zijn voorgenomen in het Archiefbesluit en de 
Archiefregeling (vgl. met name de paragrafen 4.3 en 4.4).  
 
Zo is te wijzen op de nieuw beschreven kwaliteitsniveaus van duurzame 
toegankelijkheid. Hierbij zal zoveel als mogelijk worden geput uit reeds bestaande en 
                                                 
125
 Zoals de Handreiking Weten of vergeten? van KV AN/BRAIN van 16 april 2020. Deze brengt voor 
informatiemanagers en beheerders bij de overheid in beeld hoe in de praktijk van alledag om te gaan met A VG in 
samenhang met de A rchiefwet. O ok de AP en de IOE geven voorlichting op hun websites over de samenhang 
tussen de beide wetten.  
126
 V gl. https://www.internetconsultatie.nl/verzamelwetgegevensbescherming. 
 W7100.K-2 75 

archief complexer is, het aantal te beoordelen dossiers groter zal zijn en dat het publiek 
naar verwachting ook meer belangstelling zal hebben voor jonger archief. 
 
Voor archiefvormers van zowel de centrale als decentrale overheid schatte het rapport 
de financiële gevolgen zeer gering (een toename van jaarlijks € 130.000 respectievelijk 
een afname van € 5000). Voor de archiefdiensten lag dit iets anders. Met name voor het 
Nationaal Archief werden structureel hogere kosten verwacht vanwege de toenemende 
advisering over openbaarheid en de toename in beschikbaarstelling van (jonger, 
eventueel beperkt openbaar) archief van € 1.3 mln. per jaar. Voor het totaal van de 
decentrale overheden (inclusief RHC’s) was dit aanzienlijk minder, een jaarlijkse € 
355.000. De hogere kosten voor het Rijk liggen vooral aan grotere aantallen en tevens 
meer complexe openbaarheidskwesties.  
 
Op basis van voornoemde impactanalyse en de effecten die het Nationaal Archief in het 
kader van uitvoeringstoets door de Accountantsdienst Rijk (zie hoofdstuk 8) in kaart 
heeft gebracht, zijn naderhand door het Nationaal Archief in meerjarenperspectief eigen 
kosten geprognosticeerd in een langzaam oplopende reeks tot het jaar 2031. Dit betreft 
kosten waar in het eerder genoemde rapport van APE geen rekening was gehouden. Dit 
heeft binnen het ministerie van OCW geleid tot een herprioritering van middelen voor 
het Nationaal Archief. Deze gaat ervan uit dat de dienstverlening van het Nationaal 
Archief al ruim voor het in werking treden van de kortere overbrengingstermijn zal 
worden geïntensiveerd, mede door de verwachting die zal bestaan bij zowel algemene 
belangstellenden als onderzoekers. Deze kosten van het Nationaal Archief betreffen 
naast inzage voorts advisering over selectie en ontheffing van de overbrengingsplicht, 
het verwerven van archieven bij verkorting overbrengingstermijn en capaciteit voor 
motivering van openbaarheidsbesluiten. 
 
Gemeenten 
De VNG heeft in haar uitvoeringstoets gesteld dat de maatregel om de aanwijzing van 
een archivaris verplicht te stellen voor gemeenten en gemeenschappelijke regelingen 
samen leidt tot structureel € 4 miljoen aan meerkosten. De Archiefwet 1995 bood nog 
de mogelijkheid om in plaats van het aanstellen van een (wettelijk gediplomeerde) 
archivaris deze verantwoordelijkheid neer te leggen bij de secretaris. Bij deze 
stellingname dient echter in ogenschouw te worden genomen, dat het bieden van dit 
alternatief voornamelijk was gelegen in de terughoudendheid om van bovenaf in te 
grijpen in de lokale bestuursverantwoordelijkheid, maar niet in een vermeende 
gelijkwaardigheid van de taakuitoefening door de secretaris aan die door de geschoolde 
archivaris (zie ook paragraaf 4.12). Een meerderheid van gemeenten, de provincies en 
waterschappen hebben dan ook een archivaris aangesteld. Indien nog geen 
gemeentearchivaris is aangesteld, kan een gemeente andere mogelijkheden benutten. 
De secretaris kan de taak mandateren, maar de gemeente kan zich bijvoorbeeld ook 
aansluiten bij een regionaal archief met een archivaris die door meerdere gemeenten is 
aangewezen en deze als archivaris aanwijzen. Het is ook mogelijk archivarisdiensten te 
131
delen met een andere gemeente. Personeelskosten zijn voorts relatief gering, omdat 
het in veel gevallen minder dan een en – in de berekening van VNG Realisatie – soms 
zelfs een fractie van een formatieplaats betreft. Bovendien wordt het door het wegvallen 
van de diploma-eis eenvoudiger om de taak in de organisatie te beleggen en kan 
geconcentreerd worden op (potentiële) geschiktheid, bekwaamheid en kennis.  
 
Effectiever dan de gevraagde compensatie lijkt het dan ook om voor de vergroting van 
kennis en kunde te investeren in opleidingen waarmee de (mogelijk aan te wijzen) 
archivaris binnen de gemeentelijke overheid zijn of haar bekwaamheden kan uitbreiden. 
OCW is dan ook bereid om voor een aantal jaren gedurende de digitale transitie 
middelen te reserveren voor een opleidingsfonds met dit oogmerk. Tevens zal OCW in 
                                                 
131
 V gl. de Handreiking Horizontale verantwoording Archiefwet 1995 via Kritische Prestatie Indicatoren (KPI’s) van 
de V NG (derde geactualiseerde versie april 2020), te raadplegen via: https://vng.nl/publicaties/horizontale-
verantwoording-archiefwet-1995-via-kritische-prestatie-indicatoren-kpis. 
 W7100.K-2 77 

van de organisatie en het archief, het soort archief, de stand van het informatiebeheer, 
het type organisatie en de rol die archieven daarbij spelen. In veel reacties kwam terug 
dat men behoefte heeft aan meer duidelijkheid omtrent de uitwerkingen van met name 
het Archiefbesluit en de Archiefregeling. Onduidelijkheid in de uitwerking maakt het 
immers moeilijk om de impact te bepalen. Zoals hierboven onder hoofdstuk 7 
uiteengezet, is daarom deze reden dan ook in dit wetsvoorstel hierop een aangepaste en 
sterk uitgebreide toelichting over deze uitwerking opgenomen (zie met name hoofdstuk 
4). Over het ontwerp voor de vernieuwde lagere regelgeving volgt nog een aparte 
internetconsultatie, alsmede een uitvoerings- en handhaafbaarheidstoets. De nieuwe 
Archiefwet, het nieuwe Archiefbesluit en de Archiefregeling zullen uiteindelijk gelijktijdig 
(als totaalpakket) in werking treden.  
 
Tevens is de verhouding tussen de Archiefwet en andere, specifieke wet- en regelgeving 
van met name de Woo en de Algemene Verordening Gegevensbescherming (AVG) in dit 
wetsvoorstel opnieuw en uitgebreider beschreven (zie hoofdstuk 5). Naar aanleiding van 
onder meer deze toets is tevens een nieuw artikel toegevoegd dat zich richt op 
samenwerkingsverbanden, hetgeen in het onderzoek ook wel wordt aangeduid met 
ketenzorgdragerschap of ketenoverdracht (zie nader paragraaf 4.8). 
 
Over het algemeen was de verwachting dat dit wetsvoorstel de transparantie zal doen 
toenemen, maar dat er een zeker risico is dat er meer beperkingen aan de openbaarheid 
zullen worden gesteld vanwege de relatief hogere actualiteitswaarde van de archieven. 
Om deze reden is de herziening van het openbaarheidsregime in dit wetsvoorstel 
opnieuw en tevens uitgebreider beschreven (zie nader paragraaf 4.7). De procedure en 
mogelijkheden van inzage zijn nader toegelicht alsmede informatieverstrekking in 
andere vorm, hetgeen mogelijk aan de orde is bij beperkingen aan de openbaarheid. 
Hiermee is beoogd om aan zowel de archiefvormer als de archivaris van de archiefdienst 
meer inzicht te geven in de te maken afwegingen rond de openbaarheid en tevens meer 
procedurele houvast te geven bij verzoeken om inzage. 
 
Handhaafbaarheidstoets Inspectie Overheidsinformatie en Erfgoed (I-OE) 
Hoewel de wet een geheel nieuwe en geactualiseerde toelichting heeft en meer is 
toegespitst op digitale informatie, stelt de Inspectie dat voor verbetering van de naleving 
meer nodig is dan een eenvoudig toe te passen wetstekst. De mate van naleving van 
een wet wordt bepaald door meerdere factoren. De Inspectie noemt naast de 
duidelijkheid en bekendheid van regelgeving onder meer risicobewustzijn, intrinsieke 
motivatie en inspanningsbereidheid, de mate waarin moeite moet worden gedaan om de 
regel na te leven, de kans op ontdekking van de overtreding en de ingeschatte kans op 
een sanctie of beloning na controle. 
 
De Inspectie heeft uit oogpunt van het bevorderen van de naleving voorgesteld om aan 
het wetsvoorstel een bepaling toe te voegen, waarin geregeld wordt dat de Inspectie zelf 
ook de beschikking krijgt over bevoegdheden (aanwijzing, opleggen last onder 
dwangsom) die nu alleen aan de Minister van OCW zijn toegekend. Dit voorstel is niet 
overgenomen in het wetsvoorstel. Maatregelen in dit verband dienen doorgaans op 
politiek en bestuurlijk niveau afgewogen te worden. De bevindingen en de adviezen van 
de Inspectie spelen hierbij vanzelfsprekend een belangrijke rol. 
 
De Inspectie stelt tevens voor dat in de wet een artikel wordt opgenomen over het 
melden van incidenten. Het is belangrijk dat incidenten met betrekking tot documenten 
bij de Inspectie worden gemeld, zodat zij tijdig onderzoek kan doen en eventueel kan 
aandringen op maatregelen ter verbetering van de informatiehuishouding. Het komt nu 
voor dat de Inspectie pas laat, soms pas via de media, van incidenten op de hoogte 
raakt. Bij incidenten kan worden gedacht aan diefstal, vermissing, verlies, beschadiging 
of onrechtmatige vernietiging van documenten. De toezichthouder vraagt derhalve dat in 
de wet een meldplicht wordt opgenomen voor overheidsorganen van de centrale 
overheid bij incidenten. Aan dit verzoek van de Inspectie is in dit wetsvoorstel tegemoet 
 W7100.K-2 79 

archiefvormers die papierloos werken en archiefdiensten die adequate e-depots 
beschikbaar hebben. Ook een goede inrichting van ‘archivering by design’, oftewel het 
bij de inrichting van werkprocessen en informatiesystemen al werken aan de 
archivering, is randvoorwaardelijk voor een goede uitvoering. Deze ontwikkelingen zijn 
volgens IPO en UvW geen rechtstreeks gevolg van de gewijzigde wet, maar worden wel 
dringender. 
 
Voorts vragen zij aandacht voor de nieuwe taak voor provincies om ontheffing te 
verlenen voor bewaren bij de bron. In potentie kan dit een substantiële inzet van 
provincies vragen. Er dient genoeg tijd te zijn voor een goede voorbereiding op deze 
taak. Zij bevelen aan om de uitvoeringslast na de inwerkingtreding van de wet goed te 
monitoren, met name ten aanzien van de ontheffingsmogelijkheid. Deze laatste 
aanbeveling is zeker ter harte te nemen. De provincies kunnen hier zelf een belangrijke 
rol in spelen. Eerder in paragraaf 4.6 is reeds gewezen op het uitgangspunt om bij het 
uitwerken van regels in dit verband eventuele uitvoeringslasten zoveel mogelijk te 
beperken. 
 
Een Informatiewet 
In de consultatiefase hebben sommigen gepleit voor een Informatiewet. De gedachte is 
dat regels voor archiveren in een wet samen genomen moeten worden met regels ten 
behoeve van openbaarheid en open data, privacy en informatiebeveiliging. Een 
dergelijke wet zou door het overzicht de uitvoerbaarheid bevorderen.  
Er bestaat echter een veelheid aan wet- en regelgeving die raakt aan de verschillende 
onderdelen van het informatiebeheer bij overheden, zoals genoemd in hoofdstuk 5. Daar 
komt bij dat de huidige wetten die openbaarheid, privacy en informatiebeveiliging 
regelen, van zeer verschillende aard en opbouw zijn. Integratie van deze wetgeving zou 
langdurig en complex zijn en vanwege de samenhang met Europese wetgeving niet 
zonder meer mogelijk. Informatiebeheer vraagt hoe dan ook om een interdisciplinaire 
aanpak, waarbij verschillende wetten en invalshoeken gecombineerd moeten worden.  
 
De bescherming van persoonsgegevens is goeddeels geregeld in de Europese Algemene 
verordening gegevensbescherming (AVG) - die een rechtstreekse werking heeft - en in 
de Nederlandse Uitvoeringswet Algemene Verordening Gegevensbescherming (UAVG). 
De Europese richtlijnen met betrekking tot open overheidsdata zijn geïmplementeerd 
133
middels de Wet hergebruik overheidsinformatie (Who). Op ander niveau is vanaf 1 
januari 2019 de Baseline Informatiebeveiliging Overheid (BIO) van kracht, die als 
gezamenlijk normenkader voor informatiebeveiliging voor de gehele overheid door de 
verschillende overheidslagen zelf wordt geïmplementeerd. Voor openbaarheid van 
bestuur geldt de Wet open overheid.  
 
Dit wetsvoorstel houdt rekening met de genoemde wet- en regelgeving. Zo is voor het 
documentbegrip en het openbaarheidsregime afstemming gerealiseerd met de Woo. 
Naar aanleiding van het advies van de Autoriteit Persoonsgegevens is de toelichting 
uitgebreid en zijn enkele artikelen aangepast.  
 
 
9. Werkingsgebied 
 
Dit wetsvoorstel geldt niet voor de openbare lichamen Saba, Bonaire en Sint Eustatius, 
die samen Caribisch Nederland vormen. De openbare lichamen zijn daarom niet 
betrokken bij de consultatie over dit wetsvoorstel. Voor Caribisch Nederland is sinds het 
opheffen van de Nederlandse Antillen met ingang van 10 oktober 2010 de Archiefwet 
BES van toepassing. Die wet is een technische omzetting van de tot dat moment 
geldende Landsverordening tot regeling van het Archiefwezen in de Nederlandse Antillen 
                                                 
133
 De omzetting van de Richtlijn (EU) 2019/1024 van het Europees Parlement en de Raad van 20 juni 2019 
inzake open data en het hergebruik van overheidsinformatie is op het moment van schrijven nog niet voltooid. 
 W7100.K-2 81 

II. Artikelsgewijs deel 
 
Hoofdstuk 1. Algemene bepalingen 
 
Artikel 1.1 Begripsbepalingen 
Oud: artikel 1 Aw 1995 
Wijziging: aanpassing diverse begrippen 
 
Artikel 1.1 bevat de begripsbepalingen. Een groot deel van de begrippen is in het 
algemeen deel van de toelichting reeds toegelicht en wordt hieronder niet afzonderlijk 
toegelicht. Dit geldt bijvoorbeeld voor het begrip ‘overbrenging’ (zie paragraaf 2.6), 
‘overheidsorgaan’ (zie paragraaf 2.2) en ‘verantwoordelijk overheidsorgaan’ (zie 
eveneens paragraaf 2.2). Hieronder wordt nog wel aanvullend aandacht besteed aan het 
koepelbegrip ‘archiefdienst’, aan het begrip ‘document’, en ten slotte aan het begrip 
‘vervreemding’.  
 
Archiefdienst 
In dit wetsvoorstel wordt voor archiefdiensten onderscheid gemaakt tussen het 
Nationaal Archief (de archiefdienst die kortgezegd is bestemd voor de blijvende bewaring 
van documenten van de centrale overheid) en de decentrale archiefdiensten (de 
archiefdiensten die zijn bestemd voor de blijvende bewaring van documenten van een 
gemeente, provincie of waterschap). Het begrip archiefdienst is een verzamelbegrip, dat 
duidt op zowel het Nationaal Archief als op de decentrale archiefdiensten. Voor het 
begrip ‘archiefdienst’ geldt kortom dat het geen zelfstandige betekenis heeft. Het begrip 
is uitsluitend opgenomen om wetstechnische redenen, opdat de artikelen waarin naar de 
archiefdiensten in het algemeen moet worden verwezen overzichtelijk kunnen worden 
gehouden. 
 
Document 
Het begrip ‘document’ in dit wetsvoorstel vervangt het begrip ‘archiefbescheiden’ dat is 
opgenomen in de Archiefwet 1995. De Archiefwet 1995 definieert het begrip 
‘archiefbescheiden’ als ‘bescheiden, ongeacht hun vorm, door de overheidsorganen 
136
ontvangen of opgemaakt en naar hun aard bestemd om daaronder te berusten’. Uit 
de zinsnede ‘bescheiden, ongeacht hun vorm’ blijkt dat het niet uitmaakt in welke vorm 
de overheidsinformatie precies is vastgelegd. Het kan gaan om brieven en besluiten, 
cijfers en rapporten, tekeningen en kaarten, interne nota’s en e-mails, websites, foto’s, 
video’s, geluidsopnames en zelfs computerprogrammatuur. In alle gevallen is sprake van 
archiefbescheiden in de zin van de Archiefwet 1995.  
 
De zinsnede ‘naar hun aard bestemd daaronder te berusten’ houdt in dat het bij 
archiefbescheiden moet gaan om bescheiden die naar hun aard ‘thuishoren’ bij het 
overheidsorgaan en dus als zodanig bestemd zijn om deel uit te maken van het archief 
van dat overheidsorgaan. Daarvan is sprake wanneer de archiefbescheiden verband 
houden met de publieke taken van het overheidsorgaan. Anderzijds kunnen 
archiefbescheiden die ten onrechte door een overheidsorgaan zijn ontvangen – 
bijvoorbeeld omdat zij verkeerd zijn geadresseerd – voor de Archiefwet 1995 niet als 
archiefbescheiden van dat overheidsorgaan worden aangemerkt.  
 
Als gezegd wordt in dit wetsvoorstel wordt in plaats van het begrip ‘archiefbescheiden’ 
het begrip ‘document’ gehanteerd. De definitie van het begrip, opgenomen in de aanhef, 
juncto onderdeel a, van artikel 1.1, is daarbij afgestemd op de definitie van het begrip 
137
‘document’ zoals dat is opgenomen in de novelle bij de Woo. Daarmee is beoogd de 
aansluiting tussen de Woo en de Archiefwet te verbeteren, door duidelijk te maken dat 
zij wat betreft het documentbegrip in wezen hetzelfde toepassingsbereik hebben.  
 
                                                 
136
 V gl. artikel 1, onderdeel c, onder 1°, van de A rchiefwet 1995. 
137
 Kamerstukken II 2018/19, 35 112, nr. 2 .  
 W7100.K-2 83 

wetsuitleg niet verantwoordelijk is voor die documenten die (hoewel zij strikt genomen 
binnen de documentdefinitie vallen) naar hun aard niet bij het overheidsorgaan 
thuishoren, bijvoorbeeld bij documenten die het overheidsorgaan aan een ander heeft 
gezonden. 
 
De onderdelen b en c van het documentbegrip zijn gebaseerd op de huidige onderdelen 
1° en 2° van de definitie van ‘archiefbescheiden’ uit de Archiefwet 1995. Onderdeel b 
van het documentbegrip brengt tot uitdrukking dat ook van een document sprake is als 
een schriftelijk stuk of ander geheel van vastgelegde gegevens is opgemaakt of 
ontvangen door instellingen of personen, waarvan of van wie de rechten of functies op 
een overheidsorgaan zijn overgegaan. Hoewel deze documenten in oorsprong niet zijn 
opgemaakt of ontvangen door een overheidsorgaan, op basis van de documentdefinitie, 
opgenomen in onderdeel a, buiten de werking van de Archiefwet zouden vallen, moeten 
ook deze stukken worden beschouwd als documenten in de zin van de Archiefwet. Een 
recent voorbeeld van de overgang van rechten en functies op de Staat is de 
Remigratiewet (Stb. 1999, 232), waarvan artikel 15 bepaalt dat de archiefbescheiden 
van het opgeheven Emigratiebestuur overgedragen worden aan de Staat. Ook kan 
worden gewezen op het wetsvoorstel voor de Wet publiekrechtelijke omvorming ProRail, 
die op het moment van schrijven bij de Tweede Kamer in behandeling is. 
 
Onderdeel c regelt dat de documenten van natuurlijke personen en rechtspersonen – 
particuliere archieven – die worden verworven door een archiefdienst de status krijgen 
van documenten in de in van de Archiefwet. Dat leidt er onder andere toe dat het 
verantwoordelijk overheidsorgaan verplicht is de betreffende documenten duurzaam 
toegankelijk te maken en te houden. Ook andere bepalingen van de wet, met name die 
inzake de toegang tot deze documenten, zijn dan van toepassing.  
 
Overbrenging 
Aan het wetsvoorstel is ten opzichte van de definities van de Archiefwet 1995 een 
begripsbepaling voor ‘overbrenging’ toegevoegd. Overbrenging is daarbij gedefinieerd 
als het ‘voor blijvende bewaring onder beheer brengen van documenten bij een 
archiefdienst’. Met deze definitie wordt duidelijk gemaakt dat de kern van overbrenging 
eruit bestaat dat de archiefdienst verantwoordelijk wordt voor het beheer en de 
beschikbaarstelling van de blijvend te bewaren documenten. Het wetsvoorstel verbindt 
aan de overbrenging een aantal belangrijke gevolgen. Zo geldt voor de documenten die 
naar het Nationaal Archief worden overgebracht, dat Onze Minister daarvoor het na 
overbrenging het verantwoordelijke overheidsorgaan wordt (vgl. artikel 2.6, eerste lid). 
Bovendien is het moment van overbrenging het startpunt voor de toepassing van het 
openbaarheidsregime van de Archiefwet (vgl. artikel 7.1).  
 
De fysieke locatie waar documenten berusten is geen onderdeel van de definitie 
gemaakt. Het is in bepaalde gevallen namelijk denkbaar dat documenten worden 
overgebracht, maar fysiek niet naar de archiefdienst worden verplaatst (bijvoorbeeld bij 
digitale documenten die in één bepaald informatiebeheersysteem zijn opgeslagen). 
Vanzelfsprekend zal zo’n overbrenging wel aan de voornoemde wettelijke kaders moeten 
kunnen voldoen. De archivaris zal in zo’n geval kortom in staat moeten worden gesteld 
om zijn verantwoordelijkheid voor het beheer van de documenten waar te maken. 
Bovendien zal het openbaarheidsregime van de Archiefwet moeten worden gevolgd, 
alsmede de (aanvullende) beheersregels zoals die voortvloeien uit het Archiefbesluit en 
de Archiefregeling (zie nader paragraaf 4.3, ‘Voornemens Archiefbesluit en 
Archiefregeling’).  
 
Vervreemding 
Aan het wetsvoorstel is ten opzichte van de Archiefwet 1995 een begrip ‘vervreemding’ 
toegevoegd. Daarmee is bedoeld meer duidelijkheid te geven over de betekenis van de 
‘vervreemding’, opgenomen in artikel 4.4 van dit wetsvoorstel. Vervreemding is in de 
Archiefwet 1995 opgenomen in artikel 8, maar een inhoudelijke duiding van het begrip 
 W7100.K-2 85 

Artikel 2.1 Verantwoordelijke overheidsorganen van de Staat 
Oud: artikelen 23, eerste en tweede lid, en 41 van de Aw 1995 
Wijziging: redactioneel; toevoeging aantal nieuwe verantwoordelijke overheidsorganen 
 
In artikel 2.1 zijn de verantwoordelijke overheidsorganen opgenomen die deel uitmaken 
van de Staat als publiekrechtelijke rechtspersoon. Het artikel is de pendant van artikel 
23 van de Archiefwet 1995, dat ziet op de archiefbescheiden van het Rijk, en ook (ten 
dele) van artikel 41 van de Archiefwet 1995, dat ziet op de archiefbescheiden van 
‘overige overheidsorganen’. Voor de toepassing van de Archiefwet 1995 is de verhouding 
tussen de artikelen 23 en 41 niet volledig duidelijk, en in de praktijk is daardoor niet 
altijd eenvoudig antwoord te geven op de vraag of een overheidsorgaan als orgaan van 
het Rijk valt onder artikel 23 van de Archiefwet 1995, of dat het overheidsorgaan moet 
worden aangemerkt als een ‘overig overheidsorgaan’ in de zin van artikel 41 van de 
Archiefwet 1995.  
 
In dit wetsvoorstel is getracht aan die onduidelijkheid een einde te maken. Daartoe is 
gekozen voor een indeling van artikelen waarbij de verantwoordelijke overheidsorganen 
zoveel mogelijk per rechtspersoon worden benoemd. Artikel 2.1 ziet daarbij op de 
verantwoordelijke overheidsorganen van de rechtspersoon ‘Staat’. Artikel 2.2 ziet 
vervolgens op de verantwoordelijke overheidsorganen van de provincies, gemeenten en 
waterschappen als publiekrechtelijke rechtspersonen, en artikel 2.3 ziet op de 
verantwoordelijke overheidsorganen van de krachtens gemeenschappelijke regeling 
ingestelde openbare lichamen, bedrijfsvoeringsorganisaties, of gemeenschappelijke 
organen. De artikelen 2.4 en 2.5 zien op de verantwoordelijke overheidsorganen van 
andere publiekrechtelijke rechtspersonen, onderscheidenlijk privaatrechtelijke 
rechtspersonen of natuurlijke personen met enig openbaar gezag bekleed. Al deze 
artikelen worden hieronder afzonderlijk toegelicht.  
 
Artikel 2.1 is inhoudelijk merendeels ongewijzigd ten opzichte van artikel 23 van de 
Archiefwet 1995. Anders dan in artikel 23 van de Archiefwet 1995 zijn de Hoge Colleges 
van Staat in artikel 2.1 zoveel mogelijk uitgeschreven. Daarnaast is een aantal 
verantwoordelijke overheidsorganen toegevoegd dat nu niet expliciet wordt benoemd, 
maar waarvoor in de praktijk al wel werd aangenomen dat van zorgdragers sprake was. 
Dit geldt voor de Hoge Raad van Adel, de Kanselarij der Nederlandse Orden, het Kapittel 
voor de Civiele Orden en het Kapittel der Militaire Willems-Orde, de kabinetten van de 
gouverneurs van Aruba, Curaçao en Sint Maarten, en ook voor de onafhankelijke bij wet 
ingestelde organen die met de rechtspraak zijn belast, de Raad voor de rechtspraak en 
het College van afgevaardigden. 
 
De toevoeging van de zelfstandige bestuursorganen en de vaste colleges van advies is 
nieuw. Bij de toepassing van de Archiefwet 1995 wordt aangenomen dat zelfstandige 
bestuursorganen met eigen rechtspersoonlijkheid op grond van artikel 41 van de wet 
zelfstandig zorgdrager zijn. Voor zelfstandige bestuursorganen die geen 
rechtspersoonlijkheid hebben, wordt aangenomen dat zij vallen onder een Minister als 
zorgdrager. Zelfstandige bestuursorganen zonder rechtspersoonlijkheid zijn – net als 
zelfstandige bestuursorganen met rechtspersoonlijkheid – niet hiërarchisch 
ondergeschikt aan een Minister, en dat maakt het onderscheid in verantwoordelijkheid 
voor de Archiefwet moeilijk te rechtvaardigen. Ook zelfstandige bestuursorganen zonder 
rechtspersoonlijkheid functioneren in belangrijke mate onafhankelijk van een Minister, 
en het ligt daarom in de rede dat deze zelfstandige bestuursorganen ook zelf kunnen 
beslissen over de zorg voor hun documenten (bijvoorbeeld over de vraag of bij de 
overbrenging van die documenten een openbaarheidsbeperking moet worden gesteld). 
Met de toevoeging van de zelfstandige bestuursorganen die deel uitmaken van de Staat 
aan artikel 2.1 van dit wetsvoorstel, worden ook deze zelfstandige bestuursorganen 
zonder rechtspersoonlijkheid zelf verantwoordelijk overheidsorgaan. Dit geldt 
bijvoorbeeld voor de Autoriteit Consument en Markt. Vanuit dezelfde gedachte zijn ook 
de vaste colleges van advies als verantwoordelijke overheidsorganen opgenomen. Deze 
 W7100.K-2 87 

Artikel 2.3 Verantwoordelijke overheidsorganen bij gemeenschappelijke 
regelingen 
Oud: artikel 40 van de Aw 1995 
Wijziging: verantwoordelijkheid bij gemeenschappelijke regelingen nader uitgewerkt 
 
Artikel 2.3 bevat een regeling voor de aanwijzing van de verantwoordelijke 
overheidsorganen van de krachtens gemeenschappelijke regeling ingestelde openbare 
lichaam, bedrijfsvoeringsorganisaties, of gemeenschappelijke organen. Het is de pendant 
van artikel 40 van de Archiefwet 1995. Dat artikel bevat evenwel geen uitgewerkte 
regeling voor de aanwijzing van een zorgdrager. Artikel 40, eerste lid, bepaalt dat in de 
gemeenschappelijke regeling over de zorg voor de archiefbescheiden ‘een voorziening’ 
moet worden getroffen. De aanwijzing van de zorgdrager is daarmee afhankelijk van 
hetgeen daaromtrent in de gemeenschappelijke regeling wordt opgenomen. In artikel 
2.3 is in plaats daarvan een uitgewerkte regeling opgenomen. Voor het openbaar 
lichaam en de bedrijfsvoeringsorganisatie (beide publiekrechtelijke rechtspersonen), is 
daarbij het dagelijks bestuur, onderscheidenlijk het bestuur als verantwoordelijk 
overheidsorgaan aangewezen. Voor de documenten van een krachtens 
gemeenschappelijke regeling ingesteld gemeenschappelijk orgaan zijn de 
verantwoordelijke overheidsorganen van de deelnemers gezamenlijk verantwoordelijk.  
 
Van belang is dat bij de overheidsorganen van de krachtens gemeenschappelijke 
regeling ingestelde openbare lichaam, bedrijfsvoeringsorganisaties, of 
gemeenschappelijke organen bij de overbrenging een overgang van 
verantwoordelijkheid plaatsvindt. Voor gemeenschappelijke regelingen wordt namelijk 
geen zelfstandige archiefdienst aangewezen en de blijvend te bewaren documenten van 
een openbaar lichaam, bedrijfsvoeringsorganisatie of gemeenschappelijk orgaan, komen 
na overbrenging te berusten in een archiefdienst die daarvoor door een provincie, 
gemeente, waterschap of de Minister van OCW is aangewezen. In artikel 2.6 is hiervoor 
een regeling opgenomen (zie nader de toelichting bij artikel 2.6). 
 
Artikel 2.4 Verantwoordelijke overheidsorganen van andere publiekrechtelijke 
rechtspersonen 
Oud: Artikel 41 van de Aw 1995 
Wijziging: nader uitgewerkt en uitgesplitst (artikel 2.4 en 2.5)  
 
Artikel 2.4 wijst voor publiekrechtelijke rechtspersonen (anders dan genoemd in de 
artikelen 2.1 tot en met 2.3) de verantwoordelijke overheidsorganen aan. Dat is telkens 
het orgaan dat met het dagelijks bestuur van de rechtspersoon is belast. Het artikel 
komt voort uit artikel 41 van de Archiefwet 1995, dat is gesplitst in artikel 2.4 (dat op 
publiekrechtelijke rechtspersonen betrekking heeft) en artikel 2.5 (dat betrekking heeft 
op andere personen of colleges, met enig openbaar gezag bekleed). Artikel 41, derde lid, 
is niet overgenomen omdat dat overbodig wordt geacht (zie nader de toelichting bij 
artikel 2.2).  
 
Artikel 2.5 Privaatrechtelijke verantwoordelijke overheidsorganen  
Oud: artikel 41 van de Aw 1995 
Wijziging: nader uitgewerkt en uitgesplitst (artikel 2.4 en 2.5) 
 
Artikel 2.5 wijst de verantwoordelijke overheidsorganen aan voor andere personen of 
colleges dan bedoeld in de artikelen 2.1 tot en met 2.4, met enig openbaar gezag 
bekleed. Daarbij is die persoon of dat college als verantwoordelijk overheidsorgaan 
aangewezen. Zie ook de toelichting bij artikel 2.4. 
  
  
 W7100.K-2 89 

Artikel 3.1, eerste lid, is primair bedoeld om een grondslag te bieden voor het 
onderbrengen van de papieren documenten van de oude rijksarchiefbewaarplaatsen in 
de provincie bij de RHC’s (zie nader paragraaf 4.10 van het algemeen deel van deze 
toelichting). De RHC’s zijn alle openbare lichamen, ingesteld op basis van 
gemeenschappelijke regelingen. Omwille van de toekomstbestendigheid is artikel 3.1, 
eerste lid, daartoe echter niet beperkt: het is immers mogelijk dat een RHC in de 
toekomst wordt omgevormd tot bedrijfsvoeringsorganisatie, of ophoudt te bestaan bij 
gebrek aan deelnemers aan de gemeenschappelijke regeling. Gelet daarop biedt het 
artikellid de Minister ook de mogelijkheid om zijn verantwoordelijkheid over te dragen 
aan het bestuur van een bedrijfsvoeringsorganisatie, gedeputeerde staten van een 
provincie, of het college van burgemeester en wethouders van een gemeente. In dit 
kader wordt volledigheidshalve vermeld dat artikel 3.1, eerste lid, een bevoegdheid en 
geen verplichting tot verantwoordelijkheidsoverdracht inhoudt. De Minister kan er in 
voorkomend geval kortom ook voor kiezen om zijn bevoegdheid niet (opnieuw) over te 
dragen en de desbetreffende documenten in plaats daarvan bij het Nationaal Archief 
onder beheer te brengen. 
 
De overdracht van verantwoordelijkheid kan zien op alle taken en bevoegdheden die de 
Minister heeft uit hoofde van zijn hoedanigheid als verantwoordelijk overheidsorgaan. 
Daarbij is de verplichting om zorg te dragen voor de duurzame toegankelijkheid van de 
documenten (artikel 4.1 van het wetsvoorstel) het meest fundamenteel. In de wettekst 
wordt bewust de ruime term ‘overdragen’ gehanteerd (in plaats van ‘delegatie’), omdat 
de mogelijk over te dragen bevoegdheden in veel gevallen feitelijk handelen betreffen. 
De artikelen uit de Algemene wet bestuursrecht met betrekking tot delegatie zijn 
evenwel van overeenkomstige toepassing (vgl. artikel 10:21 van de Algemene wet 
bestuursrecht). Dit betekent dat de Minister voor het geheel aan overgedragen taken en 
bevoegdheden beleidsregels kan vaststellen (vgl. artikel 10:16, eerste lid, van de 
Algemene wet bestuursrecht).  
 
De bevoegdheden met betrekking tot de openbaarheid en beschikbaarstelling van 
documenten zijn in het wetsvoorstel rechtstreeks aan de rijksarchivaris (als beheerder 
van het Nationaal Archief) geattribueerd. Indien de Minister zijn verantwoordelijkheid 
voor documenten bijvoorbeeld aan een RHC overdraagt, kan het echter wenselijk zijn 
dat bij het RHC onder eigen verantwoordelijkheid documenten ter inzage kunnen worden 
gegeven of dat daaruit informatie in andere vorm kan worden verstrekt. Het tweede lid 
van artikel 3.1 maakt daarom mogelijk dat de Minister bepaalt dat bepaalde taken en 
bevoegdheden die de rijksarchivaris ten aanzien van de documenten heeft, worden 
overgedragen aan een persoon die werkzaam is onder de verantwoordelijkheid van het 
bestuursorgaan waaraan de Minister zijn verantwoordelijkheid overdraagt. Voor zover 
het gaat om de bevoegdheid besluiten te nemen, is sprake van allodelegatie (vgl. artikel 
10:20, eerste lid, van de Algemene wet bestuursrecht). De rijksarchivaris kan voor de 
uitoefening van zijn door de Minister overgedragen taken en bevoegdheden 
beleidsregels vaststellen (vgl. artikel 10:20, tweede lid, juncto 10:21 van de Algemene 
wet bestuursrecht). Het derde lid van artikel 3.1 bepaalt dat artikel 6.3, vierde lid, van 
het wetsvoorstel van overeenkomstige toepassing is voor de persoon aan wie de taken 
en bevoegdheden van de rijksarchivaris worden overgedragen. Dit betekent dat deze 
persoon (net als elke archivaris) wordt aangewezen op basis van zijn kennis en 
deskundigheid inzake de archivistiek.  
 
In het vierde lid van artikel 3.1 is om verwarring te voorkomen vermeld dat de Minister 
niet zijn bevoegdheid kan overdragen om bij of krachtens ministeriële regeling nadere 
regels te stellen. Het vijfde lid van artikel 3.1 bepaalt ten slotte dat een besluit tot 
verantwoordelijkheidsoverdracht voor onbepaalde tijd is. Een besluit kan enkel worden 
ingetrokken onder toepassing van artikel 3.3 van het wetsvoorstel. Deze regeling is 
strikter dan artikel 10:19 van de Algemene wet bestuursrecht, dat immers vermeldt dat 
een bestuursorgaan een delegatiebesluit ‘te allen tijde’ kan intrekken. Deze striktere 
regeling is opgenomen om de bestuursorganen waaraan de Minister zijn 
 W7100.K-2 91 

te bepalen of sprake is van een samenwerkingsverband in de zin van dit artikel. Zo 
kunnen een krachtens gemeenschappelijke regeling ingesteld openbaar lichaam of 
ingestelde bedrijfsvoeringsorganisatie voor de toepassing van dit artikel niet als 
samenwerkingsverband worden aangemerkt, nu in beide gevallen sprake is van 
afzonderlijke rechtspersonen, waarbij het beheer van documenten onder de 
verantwoordelijkheid van één verantwoordelijk overheidsorgaan plaatsvindt (specifiek: 
het dagelijks bestuur van het openbaar lichaam, onderscheidenlijk het bestuur van de 
bedrijfsvoeringsorganisatie).  
 
Ook organisaties zoals de VNG, het IPO, of de UvW voldoen niet aan dit criterium en 
kunnen daarom niet als samenwerkingsverband in de zin van het artikel worden 
aangemerkt. Voor deze organisaties geldt dat sprake is van afzonderlijke 
rechtspersonen, waarvan de organen bovendien in beginsel geen overheidsorganen zijn. 
De documenten die binnen deze organisaties worden opgemaakt of ontvangen, vallen in 
beginsel (voor zover niet sprake is van taken die in mandaat of krachtens machtiging 
ten behoeve van een overheidsorgaan worden uitgevoerd) onder de 
verantwoordelijkheid van de besturen van de onderscheiden rechtspersonen, en niet 
onder de verantwoordelijkheid van een verantwoordelijk overheidsorgaan. 
 
Bij een samenwerkingsverband kunnen de verantwoordelijkheden van de verschillende 
overheidsorganen in de praktijk zo verweven zijn, dat praktisch niet goed is uit te maken 
welk overheidsorgaan precies voor welke documenten verantwoordelijk is. Voor de 
toepassing van de regels van de Archiefwet leidt dat tot problemen. Zonder nadere 
afspraken is onduidelijk welk verantwoordelijk overheidsorgaan precies voor het beheer 
van de documenten verantwoordelijk is. Ook kan onduidelijk zijn naar welke 
archiefdienst de blijvend te bewaren documenten precies moeten worden overgebracht, 
of wie met het toezicht op het beheer is belast. 
 
Bij samenwerkingsverbanden is het kortom van belang dat de partners goede afspraken 
maken over de documenten die binnen het samenwerkingsverband worden gevormd. 
Het vierde lid van het artikel biedt de deelnemers aan een samenwerkingsverband 
daarbij de ruimte om het reguliere kader van het wetsvoorstel te doorbreken. De 
betrokken verantwoordelijke overheidsorganen kunnen op grond van dat lid namelijk 
bepalen dat hun gezamenlijke taken en bevoegdheden ten aanzien van de documenten 
bij één van hen worden belegd. In dat geval is het aangewezen verantwoordelijke 
overheidsorgaan verantwoordelijk voor het beheer van de documenten, worden blijvend 
te bewaren documenten naar de archiefdienst van het aangewezen verantwoordelijke 
overheidsorgaan overgebracht, en is het de toezichthouder van het verantwoordelijke 
overheidsorgaan die met het toezicht is belast. 
 
Artikel 3.5 Organisatorische wijzigingen 
Oud: artikel 4 van de Aw 1995 
Wijziging: redactioneel 
 
Artikel 3.5 bevat een aantal bepalingen omtrent organisatorische wijzingen en de daarbij 
voor documenten te treffen voorzieningen. De bepaling is overgenomen van artikel 4 
van de Archiefwet 1995 en is enkel redactioneel gewijzigd.  
 
 
Hoofdstuk 4. Duurzame toegankelijkheid en beheerhandelingen 
 
Hoofdstuk 4 bevat de algemene bepalingen met betrekking tot het beheer van 
documenten door overheidsorganen. De bepalingen zijn zowel van toepassing voor 
documenten in de fase vóór overbrenging, als voor documenten die voor blijvende 
bewaring naar een archiefdienst zijn overgebracht. Hoofdstuk 9 van het wetsvoorstel 
bevat in aanvulling op hoofdstuk 4 nog een drietal bijzondere beheerbepalingen, die 
specifiek van belang zijn voor documenten die naar een archiefdienst zijn overgebracht, 
 W7100.K-2 93 

het Archiefbesluit geldt de verplichting voor het beheer van niet-overgebrachte 
documenten, dus in de fase dat archief wordt gevormd, en niet voor het beheer van 
overgebrachte documenten die door archiefdiensten blijvend worden bewaard en 
beschikbaar gesteld. 
 
In het tweede lid is bepaald dat beheerregels ten minste moeten omschrijven welke 
overheidsorganen of dienstonderdelen zijn belast met het feitelijke beheer van de 
documenten en op welke wijze periodieke evaluatie van het archiefbeheer plaatsvindt. 
Sinds 2009 verplichtte artikel 16 van de Archiefregeling overheidsorganen reeds om ‘een 
kwaliteitssysteem’ te hebben, maar dit ziet strikt genomen enkel op de geordende en 
toegankelijke staat van blijvend te bewaren documenten.  
 
Artikel 4.3 Vervanging 
Oud: artikelen 1, 7 en 9, eerste lid, van de Aw 1995 
Wijziging: redactioneel 
 
Artikel 4.3 heeft betrekking op de vervanging van documenten door reproducties. Het 
eerste lid is enkel redactioneel aangepast en inhoudelijk gelijk aan artikel 7 van de 
Archiefwet 1995. In het tweede lid is opgenomen dat de reproducties van vervangen 
documenten na de vervanging als de originele documenten worden aangemerkt en dus 
als het ware in de plaats treden van de vervangen documenten. In de Archiefwet 1995 
was die consequentie nog een onderdeel van de definitie van het begrip 
‘archiefbescheiden’ (opgenomen in artikel 1). In dit wetsvoorstel is deze bepaling 
samengevoegd met de bepaling over de vervanging, omdat op die manier het effect van 
vervanging inzichtelijker wordt.  
Bij vervanging kan men denken aan het vervangen van papieren originelen door 
papieren reproducties, of aan het vervangen van papieren originelen door digitale 
bestanden. Ook is van vervanging sprake als digitale bestanden worden omgezet in een 
ander bestandsformaat (conversie). Dit laat onverlet dat – net als thans in de 
141
Archiefregeling het geval is – voor de nadere regels die op grond van het derde lid 
van het artikel omtrent vervanging kunnen worden gesteld (vgl. hieronder), kan worden 
gedifferentieerd tussen de vervanging van papieren documenten en digitale vormen van 
vervanging, zoals conversie.  
 
In het derde lid van artikel 4.3 is een grondslag opgenomen om bij of krachtens 
algemene maatregel van bestuur nadere regels te stellen over de vervanging van 
documenten. Deze grondslag is ontleend aan artikel 9, eerste lid, van de Archiefwet 
1995. 
 
Artikel 4.4 Vervreemding 
Oud: artikel 8 en 9, eerste lid, van de Aw 1995 
Wijziging: onderscheid tussen Hoge Colleges van Staat en andere overheidsorganen 
geschrapt 
 
Artikel 4.4 ziet op de vervreemding van documenten. In de Archiefwet 1995 ontbreekt 
een definitie van wat precies onder vervreemding wordt verstaan. Om dit te 
verduidelijken is aan artikel 1.1 van deze wet een begripsbepaling toegevoegd (zie nader 
de toelichting bij artikel 1.1 hierboven).  
 
Net als bij artikel 8 van de Archiefwet 1995 is op grond van artikel 4.4 van dit 
wetsvoorstel voor de vervreemding door een verantwoordelijk overheidsorgaan een 
machtiging vereist. De procedure omtrent de machtiging is echter vereenvoudigd ten 
opzichte van het bepaalde in artikel 8 van de Archiefwet 1995. In artikel 8 wordt een 
onderscheid gemaakt tussen de verlening van een machtiging voor de Hoge Colleges 
van Staat en het Kabinet van de Koning (waarbij de machtiging wordt verleend bij 
koninklijk besluit op voordracht van de Minister van OCW), en de verlening van een 
                                                 
141
 V gl. artikel 26a van de A rchiefregeling. 
 W7100.K-2 95 

Hoofdstuk 5. Selectie, vernietiging en overbrenging 
 
Artikel 5.1 Selectiebesluiten 
Oud: artikel 5 van de Aw 1995 
Wijziging: concretisering inhoud selectiebesluit, vereenvoudiging vaststellingsbepaling 
 
Artikel 5.1 heeft betrekking op de selectiebesluiten en is gebaseerd op artikel 5 van de 
Archiefwet 1995. Ten opzichte van artikel 5 van de Archiefwet 1995 is een aantal zaken 
aangepast. Ten eerste wordt in dit wetsvoorstel in plaats van ‘selectielijsten’ van 
‘selectiebesluiten’ gesproken (zie daarover nader paragraaf 4.4). 
 
Ten tweede is in het eerste lid duidelijkheidshalve toegevoegd dat een verantwoordelijk 
overheidsorgaan niet alleen is belast met het (doen) ontwerpen van selectiebesluiten, 
maar ook met het toepassen van de reeds vastgestelde selectiebesluiten voor de 
documenten waarvoor hij verantwoordelijk is. Daaruit volgt dat een vastgesteld 
selectiebesluit – bijvoorbeeld ook bij een reorganisatie waarbij taken (en de daarbij 
behorende documenten) overgaan op een ander overheidsorgaan – op die documenten 
van toepassing blijft. Zulks laat uiteraard onverlet dat het verantwoordelijke 
overheidsorgaan vervolgens een nieuw selectiebesluit kan doen ontwerpen. De 
toevoeging maakt bovendien duidelijker dat voor één verantwoordelijk overheidsorgaan, 
bijvoorbeeld een Minister, meerdere selectiebesluiten van toepassing kunnen zijn. Zo 
kan het nuttig zijn om een apart selectiebesluit te ontwerpen voor 
uitvoeringsorganisaties die zich soms minder goed herkennen in een bepaald model of 
ontwerp, zoals het Generiek Waarderingsmodel Rijk dat vooral voor de 
beleidsdepartementen is ontwikkeld. Deze verduidelijking laat overigens onverlet dat de 
huidige praktijk van machtiging door gemeenten van een centrale vertegenwoordiger 
(VNG) ten behoeve van het ontwerpen van een gezamenlijke selectiebesluit mogelijk 
blijft. 
 
Bovendien is in het tweede lid de inhoud van het selectiebesluit nader uitgewerkt. 
Anders dan artikel 5 van de Archiefwet 1995 – waar de nadruk vooral ligt op het 
aanmerken van de archiefbescheiden die op enig moment voor vernietiging in 
aanmerking komen – is ook expliciet benoemd dat in een selectiebesluit wordt 
opgenomen welke categorieën documenten blijvend zullen worden bewaard. De nadruk 
komt daarmee meer op het bewaren van documenten te liggen. Er moet ook op worden 
gewezen dat in het tweede lid, onderdelen a en b, van ‘categorieën documenten’ wordt 
gesproken. Dit sluit aan bij de praktijk van het vormgeven van selectiebesluiten, waarin 
de bewaartermijnen over het algemeen worden gekoppeld aan categorieën documenten. 
In paragraaf 4.4 van het algemeen deel is toegelicht dat categorieën meestal zijn 
gebaseerd op de werkprocessen, waarin documenten worden opgemaakt of ontvangen, 
maar dat ook een andere categorisering mogelijk is.  
 
Het derde lid van artikel 5.1 bevat een vereenvoudiging van de vaststellingsprocedure. 
Artikel 5 van de Archiefwet 1995 kent een gedifferentieerde vaststellingsprocedure, 
waarbij onderscheid wordt gemaakt tussen selectielijsten die betrekking hebben op 
documenten van de Hoge Colleges van Staat en het Kabinet van de Koning (waarbij de 
vaststelling bij koninklijk besluit plaatsvindt, op voordracht van de Minister van OCW), 
selectielijsten die betrekking hebben op documenten van de ministeries (waarbij de 
vaststelling plaatsvindt bij besluit van de Minister van OCW en de Minister wie het mede 
aangaat) en overige selectielijsten (waarbij de vaststelling door de Minister van OCW 
plaatsvindt). Voorgesteld wordt dit te vervangen door één wijze van vaststelling, 
namelijk bij besluit van de Minister van OCW, in overeenstemming met het 
verantwoordelijke overheidsorgaan dat het selectiebesluit ontworpen heeft (zie nader 
paragraaf 4.4 van deze memorie van toelichting).  
 
De VNG heeft kenbaar gemaakt, dat zij graag voor de deelnemers in een 
gemeenschappelijke regeling de verplichting opgenomen ziet worden om de selectielijst 
 W7100.K-2 97 

is toegevoegd dat het verantwoordelijke overheidsorgaan bij het vernietigen van 
documenten ‘passende maatregelen’ dient te nemen, hetgeen ruimte biedt voor een 
risicobenadering. Zie daarover nader de toelichting bij artikel 3.1 en paragraaf 4.4 van 
het algemeen deel van deze memorie van toelichting.  
 
Het tweede lid van artikel 5.3 biedt een expliciete grondslag voor het stellen van nadere 
regels bij ministeriële regeling over de door het verantwoordelijke overheidsorgaan op te 
maken verklaring van de vernietiging. In artikel 8 van het Archiefbesluit 1995 is 
daarover ook een regeling opgenomen die lijkt te zijn gebaseerd op de algemene 
delegatiegrondslag, opgenomen in artikel 21, tweede lid, van de Archiefwet 1995. Ten 
behoeve van de duidelijkheid is in dit wetsvoorstel een explicietere delegatiegrondslag 
opgenomen. 
 
Het derde lid is nieuw en biedt de mogelijkheid om bij of krachtens algemene maatregel 
van bestuur nadere regels te stellen over de wijze waarop vernietiging plaatsvindt. De 
grondslag is met name bedoeld voor eventuele nadere regels over de vernietiging van 
digitale documenten. 
 
Het vierde lid van artikel 5.3 bevat een grondslag die mogelijk maakt dat Onze Minister-
President regels stelt op grond waarvan in buitengewone omstandigheden kan worden 
afgeweken van hetgeen in deze wet is bepaald over de vernietiging van documenten. 
Het artikellid is inhoudelijk gelijkluidend aan artikel 9, tweede lid, van de Archiefwet 
1995. Het artikellid is bedoeld om in buitengewone omstandigheden – zoals in geval van 
142
oorlog of oorlogsgevaar – de noodvernietiging van documenten mogelijk te maken, 
bijvoorbeeld om te voorkomen dat geheime informatie in de verkeerde handen valt. 
  
Artikel 5.4 Overbrenging en overbrengingstermijn 
Oud: artikel 12 van de Aw 1995 
Wijziging: verkorting overbrengingstermijn 
 
Artikel 5.4 ziet op de overbrengingstermijn. Ten opzichte van artikel 12 van de 
Archiefwet 1995 is de verkorting van de overbrengingstermijn (van twintig jaar naar tien 
jaar) de essentiële wijziging. Zie daarover nader paragraaf 4.5. In het tweede lid is de 
mogelijkheid vervallen om krachtens algemene maatregel van bestuur bij ministeriële 
regeling nadere regels te stellen over de overbrenging, nu daarvan geen gebruik wordt 
gemaakt. Voor het overige is de tekst niet inhoudelijk aangepast. 
 
In de consultatiefase is gevraagd naar het moment dat de teller van de termijn van tien 
jaar voor overbrenging gaat lopen. De overbrengingstermijn telt vanaf het moment van 
creatie of ontvangst van een document. Tegelijkertijd biedt het wetsvoorstel de ruimte 
om bij de overbrenging rekening te houden met het moment van sluiting van dossiers 
en zaken. Documenten van zaken of dossiers met een korte looptijd zullen binnen de 
overbrengingstermijn worden overgebracht. Voor langer lopende zaken of dossiers zijn 
de uitzonderingen op de overbrengingstermijn (de opschorting van de overbrenging, vgl. 
artikel 5.5) bedoeld. In die gevallen zal in overleg tussen het verantwoordelijke 
overheidsorgaan en de desbetreffende archivaris een moment moeten worden bepaald, 
dat recht doet aan de bedrijfsvoering van het betrokken overheidsorgaan en de goede 
werking van de Archiefwet. Daarbij zij opgemerkt dat de wet de mogelijkheid biedt dat 
het overheidsorgaan ook na overbrenging nog de ‘eigen’ documenten kan raadplegen, 
indien dit noodzakelijk is voor de bedrijfsvoering. 
 
  
                                                 
142
 V gl. Kamerstukken II 1992/93, 22866, nr. 3, p. 24. 
 W7100.K-2 99 

 
 
Hoofdstuk 6. Archiefdiensten en archivarissen 
 
Artikel 6.1 Het Nationaal Archief 
Oud: artikelen 25 en 26 van de Aw 1995 
Wijziging: rijksarchiefbewaarplaatsen in de provincie vervallen, samenvoeging 
rijksarchiefdienst en algemene rijksarchiefbewaarplaats 
 
Artikel 6.1 gaat over het Nationaal Archief, de archiefdienst voor documenten van de 
centrale overheid. Het artikel is de pendant van de artikelen 25 en 26 van de Archiefwet 
1995. Ten opzichte van die artikelen is de wettelijke regeling sterk vereenvoudigd. Dit 
hangt samen met het uitgangspunt in dit wetsvoorstel, dat de organisatie wordt 
aangewezen die met het blijvend beheer van documenten is belast, en niet de fysieke 
locatie (zie nader paragraaf 4.9). Artikel 6.1 voorziet in één Nationaal Archief dat 
ressorteert onder de Minister van OCW en dat is belast met de blijvende bewaring en 
beschikbaarstelling van documenten van (kortgezegd) de centrale overheid. Het artikel 
is daarmee in wezen een voortzetting van artikel 25 van de Archiefwet 1995, met dien 
verstande dat de in de Archiefwet 1995 bedoeld ‘rijksarchiefdienst’ nu – in 
overeenstemming met de praktijk – als Nationaal Archief is aangeduid.  
 
Het onderscheid tussen de algemene rijksarchiefbewaarplaats en de verschillende 
rijksarchiefbewaarplaatsen in de provincie is daarbij vervallen, hetgeen ook maakt dat 
artikel 26 van de Archiefwet niet hoeft te worden overgenomen. In plaats van een 
rijksarchiefdienst, een algemene rijksarchiefbewaarplaats, en onderscheiden 
rijksarchiefbewaarplaatsen in de provincies, kent artikel 6.1 één Nationaal Archief dat is 
belast met de blijvende bewaring en beschikbaarstelling van documenten van de 
centrale overheid. Dit maakt dat de in artikel 26 van de Archiefwet 1995 opgenomen 
bepalingen over de verdeling van archiefbescheiden over de verschillende 
rijksarchiefbewaarplaatsen niet meer in dit wetsvoorstel hoeven te worden opgenomen.  
 
Het tweede lid, onderdeel c, is nieuw, en houdt verband met de in artikel 2.3 en 2.6, 
tweede lid, opgenomen regeling over de verantwoordelijkheid voor de documenten van 
een krachtens gemeenschappelijke regeling ingesteld openbaar lichaam of 
gemeenschappelijk orgaan, of ingestelde bedrijfsvoeringsorganisatie. Ingevolge artikel 
6.1, tweede lid, onderdeel c, is het Nationaal Archief belast met de blijvende bewaring 
van documenten van zo’n orgaan of organisatie, indien de Minister van OCW in de 
gemeenschappelijke regeling als het verantwoordelijke overheidsorgaan voor de 
overgebrachte documenten van het orgaan of organisatie is aangemerkt (zie ook de 
toelichting bij artikel 6.2). Het tweede lid, onderdeel e, is eveneens nieuw, en is bedoeld 
om een expliciet te maken dat het Nationaal Archief ook tot taak heeft om de 
documenten te bewaren die ingevolge vervreemding, door opname van particulier 
archief, of uit anderen hoofde voor blijvende bewaring onder het Nationaal Archief zijn 
komen te berusten.  
 
Het derde lid van artikel 6.1 bepaalt dat het Nationaal Archief een rijksarchivaris heeft 
die verantwoordelijk is voor het beheer van de documenten die blijvend door het 
Nationaal Archief worden bewaard. In dit kader is het van belang erop te wijzen dat – 
omdat de verschillende rijksarchiefbewaarplaatsen in de provincie zijn vervallen – ook de 
functie van (niet-algemene) rijksarchivaris in de provincie is vervallen. Dit laat uiteraard 
onverlet dat in het Nationaal Archief archivarissen werkzaam kunnen zijn, die voor de 
daar berustende documenten krachtens mandaat van de rijksarchivaris het beheer 
kunnen uitoefenen. 
 
 W7100.K-2 101 

om geen archivaris aan te wijzen is evenwel vervallen. In alle gevallen dienen kortom 
een archiefdienst en een archivaris te worden aangewezen (zie over het vervallen van de 
diplomaeis en de verplichting tot het aanwijzen van een archivaris voor decentrale 
overheden nader paragraaf 4.11). Het onderscheid tussen provinciearchivarissen, 
gemeentearchivarissen en waterschapsarchivarissen is vervallen, in lijn met het 
vervallen onderscheid tussen provinciale, gemeentelijke en 
waterschapsarchiefbewaarplaatsen (zie nader de toelichting bij artikel 6.2).  
 
 
Hoofdstuk 7. Openbaarheid en beperkt openbaar archief 
 
Artikel 7.1 Openbaarheid 
Oud: artikelen 14 en 19 van de Aw 1995 
Wijziging: redactioneel, toevoeging vijfde lid  
 
Artikel 7.1 bevat het beginsel, dat documenten na overbrenging openbaar zijn. Dit 
betekent dat het in beginsel eenieder is toegestaan om overgebrachte documenten 
kosteloos te raadplegen en daarvan kopieën, afschriften, uittreksels of bewerkingen te 
maken (zie voor uitzonderingen op dit beginsel echter de toelichting bij met name de 
artikelen 7.2, 7.3, 8.2 en 8.3). Het artikel is afgeleid van artikel 14 van de Archiefwet 
1995 en redactioneel aangepast. Het vierde lid van artikel 7.1 is afgeleid van artikel 19 
van de Archiefwet 1995.  
 
Het vijfde lid is nieuw, en expliciteert dat een archivaris of de rijksarchivaris de 
mogelijkheid heeft om uit eigen beweging kopieën, afschriften, uittreksels of 
bewerkingen te publiceren van de openbare documenten die blijvend door de dienst 
worden bewaard. Dit is staande praktijk en een belangrijke manier waarop de 
bekendheid van een archief en de toegankelijkheid van het archief voor het publiek kan 
worden bevorderd.  
 
Artikel 7.2 Openbaarheidsbeperking 
Oud: artikelen 15, eerste en vijfde tot en met zevende lid, en 15a van de Aw 1995 
Wijziging: aansluiting openbaarheidsregime op de Woo 
 
Artikel 7.2 heeft betrekking op openbaarheidsbeperking bij de overbrenging. Het artikel 
is daarmee een pendant van artikel 15, eerste en vijfde tot en met zevende lid, en 15a 
van de Archiefwet 1995. Deze artikelen uit de Archiefwet 1995 zijn volledig herzien en 
vervangen door een artikel waarbij zoveel mogelijk aansluiting is gezocht bij de 
beperkingsgronden van de Woo. De drie beperkingsgronden uit de Archiefwet 1995 zijn 
daarom vervallen en vervangen door vijftien beperkingsgronden die min of meer 
gelijkluidend zijn aan de beperkingsgronden die in 5.1 van de Woo zijn opgenomen.  
 
Met het overnemen van de beperkingsgronden uit de Woo is beoogd de aansluiting 
tussen de Woo en de Archiefwet te verbeteren. Voor archiefvormers die vanuit de 
dagelijkse praktijk bekend zijn met de Woo kan het zo eenvoudiger worden om bij de 
overbrenging van documenten een beperkingsbesluit op grond van de Archiefwet op te 
stellen. Daarmee is beoogd om verwarring, zoals die in het verleden vaak ontstond door 
de onderlinge verschillen tussen de beperkingsgronden van de Archiefwet en de Wob, te 
verminderen. Daarbij zou door eensluidende beperkingsgronden de ontwikkeling van 
systemen waarbij van meet af aan met de openbaarheid rekening wordt gehouden (open 
by design) kunnen vereenvoudigen (zie nader paragraaf 4.8).  
 
Hoewel de toename van het aantal beperkingsgronden suggereert dat ook sprake is van 
een afname van openbaarheid onder de Archiefwet, is dat uitdrukkelijk niet het geval. 
Daarbij is van belang dat de huidige beperkingsgronden van de Archiefwet – met name 
de beperkingsgrond ‘onevenredige bevoordeling en benadeling’ – een erg ruime 
reikwijdte kennen, waarbij veel van de afzonderlijke beperkingsgronden van de Woo 
 W7100.K-2 103 

of – indien het archiefbescheiden betreft die niet naar een rijksarchiefbewaarplaats of 
een provinciale archiefbewaarplaats worden overgebracht –door gedeputeerde staten.  
 
In de praktijk is deze termijn te kort gebleken als het gaat om de bescherming van de 
persoonlijke levenssfeer. Gelet op de gemiddelde levensverwachting is het namelijk goed 
mogelijk dat documenten die 75 jaar oud zijn nog persoonsgegevens bevatten. In dit 
wetsvoorstel is daarom een langere beperkingstermijn van 110 jaar opgenomen voor de 
beperkingsgronden die zijn gerelateerd aan de bescherming van persoonsgegevens en 
de bescherming van de persoonlijke levenssfeer.  
 
Voor een aantal beperkingsgronden is vastgehouden aan de huidige 75 jaar. Dit geldt 
voor de beperkingsgronden die onder de Archiefwet 1995 onder de beperkingsgrond 
‘Staat en bondgenoten’ zouden worden verstaan (artikel 6.2, eerste lid, onder b, en 
tweede lid, onder a, van dit wetsvoorstel), alsmede voor de beperkingsgrond ter 
bescherming van de eenheid van de Kroon.  
 
Voor de overige beperkingsgronden – waarvoor onder de Archiefwet 1995 de 
beperkingsgrond ‘onevenredige bevoordeling of benadeling’ zou moeten worden 
toegepast – is voorzien in een kortere beperkingstermijn van twintig jaar. Dit biedt met 
de verkorte overbrengingstermijn de mogelijkheid om de openbaarheid van documenten 
in beginsel nog gedurende tien jaar na overbrenging te beperken. In de meeste gevallen 
is er na twintig jaar geen noodzaak meer om de openbaarheid op één van deze gronden 
te beperken. In gevallen waarin toch een langere beperkingstermijn noodzakelijk is, 
biedt artikel 7.4, vierde lid, daarvoor een mogelijkheid. Een dergelijk besluit vereist de 
instemming van de Minister van OCW (voor documenten die naar het Nationaal Archief 
worden overgebracht), of van gedeputeerde staten (voor andere documenten). 
 
Artikel 7.5 Openbaarheidsbeperking na overbrenging 
Oud: artikel 15, tweede lid, van de Aw 1995 
Wijziging: verruiming mogelijkheid alsnog stellen openbaarheidsbeperking 
 
Artikel 7.5 is gebaseerd op artikel 15, tweede lid, van de Archiefwet 1995, en regelt de 
mogelijkheid om na overbrenging alsnog een openbaarheidsbeperking te stellen. Artikel 
15, tweede lid, van de Archiefwet 1995 is daarin erg restrictief: een zorgdrager kan na 
de overbrenging niet alsnog een openbaarheidsbeperking stellen, ‘tenzij zich na het 
tijdstip van overbrenging omstandigheden hebben voorgedaan die, waren zij op dat 
tijdstip bekend geweest, tot het stellen van beperkingen aan de openbaarheid […] 
zouden hebben geleid’. Er moet kortom sprake zijn van nieuwe omstandigheden die het 
stellen van een openbaarheidsbeperking kunnen rechtvaardigen. In de praktijk is dit 
artikel problematisch gebleken voor het herstellen van vergissingen bij de overbrenging 
(kortgezegd: gevallen waarin bij de overbrenging per abuis geen 
openbaarheidsbeperking is gesteld). 
  
Door de Rechtbank Gelderland werd in haar uitspraak van 8 september 2015 geoordeeld 
dat de Archiefwet 1995 voor zulke gevallen geen mogelijkheid biedt om alsnog een 
143
openbaarheidsbeperking te stellen. Dit is problematisch, omdat vergissingen bij de 
overbrenging in de praktijk niet volledig zijn uit te sluiten. Dat hangt samen met de 
hoeveelheid documenten en de wijze waarop de documenten zijn geordend. Bij 
overbrenging gaat het niet zelden om archiefblokken die een periode van minimaal 10 
jaar beslaan. Ondanks alle inspanningen om bij de overbrenging de juiste 
openbaarheidsbeperkingen te stellen, kan simpelweg niet altijd worden voorkomen dat 
voor bepaalde documenten per abuis geen beperking is gesteld (bijvoorbeeld omdat 
documenten in een verkeerd dossier terecht zijn gekomen).  
 
Hoewel buiten kijf staat dat de overbrenging zorgvuldig moet plaatsvinden en daarbij 
ook zorgvuldig moet worden beoordeeld of de noodzaak bestaat de openbaarheid van 
                                                 
143
 EC LI:NL:RBGEL:2015:5656, r.o. 7 -8. 
 W7100.K-2 105 

lid, van de Archiefwet 1995, waarin is bepaald dat de beheerder met inachtneming van 
de aan de openbaarheid gestelde beperkingen inzage verleent. Anders dan op grond van 
de Archiefwet 1995 het geval is kan de archivaris een verzoek dat op beperkt openbare 
documenten betrekking heeft (net zoals vóór overbrenging het geval zou zijn bij een 
verzoek om informatie op grond van de Woo) aan alle beperkingsgronden toetsen. Dit 
geeft de archivaris bijvoorbeeld de mogelijkheid om (in lijn met de AVG) toe te zien op 
de bescherming van persoonsgegevens die in de documenten zijn opgenomen, ook als 
de gestelde openbaarheidsbeperking op andere beperkingsgronden is gestoeld. 
 
Dat de archivaris niet langer is gebonden aan de beperkingsgronden die in het 
beperkingsbesluit zijn opgenomen, doet niet af aan het feit dat het beperkingsbesluit in 
de praktijk het uitgangspunt blijft voor diens beoordeling van verzoeken met betrekking 
tot beperkt openbare documenten. Het is daarom van groot belang dat het 
beperkingsbesluit goed wordt gemotiveerd, ook omdat in het besluit voldoende moet 
worden gerechtvaardigd dat de openbaarheid van de desbetreffende documenten nog 
gedurende een bepaalde termijn wordt beperkt (zie nader de toelichting bij artikel 7.4). 
 
Van belang is dat het bij het verlenen van toegang (net als bij het verstrekken van 
informatie in andere vorm, zie nader de toelichting bij artikel 8.4 hieronder) gaat om het 
verlenen van toegang aan een individuele verzoeker. Daarbij is het onderscheid tussen 
absolute en relatieve beperkingsgronden – anders dan bij het stellen van een 
openbaarheidsbeperking (zie nader de toelichting bij artikel 7.2 hierboven) – niet van 
doorslaggevend belang. Het is kortom niet zo dat een verzoeker onder geen beding 
toegang zou kunnen krijgen tot documenten die bijvoorbeeld bijzondere 
persoonsgegevens of vertrouwelijke medegedeelde bedrijfs- en fabricagegegevens 
bevatten. De archivaris dient per geval te beoordelen of de beperkingsgronden zich 
verzetten tegen het verlenen van toegang aan de desbetreffende verzoeker. Daarbij is 
denkbaar dat in bepaalde gevallen aan de ene verzoeker wel, maar aan een andere 
verzoeker geen toegang kan worden verleend. Dit kan bijvoorbeeld het geval zijn bij 
documenten die bijzondere categorieën persoonsgegevens bevatten, waarbij voor het 
verlenen van toegang in beginsel bepalend zal zijn of één van de uitzonderingen van 
artikel 9, tweede lid, van de AVG van toepassing is. 
 
Het tweede lid bevat een verwijzing naar eventuele openbaarheidsbeperkingen die zijn 
gesteld bij het opnemen van (kortgezegd) particulier archief door een archiefdienst. Zie 
daarover nader de toelichting bij artikel 9.4. Het derde lid verklaart artikel 8.2, tweede 
tot en met vijfde lid, van overeenkomstige toepassing op het geven van toegang tot 
beperkt openbaar archief. Het vierde lid bepaalt dat de archivaris aan het verlenen van 
toegang tot beperkt openbare documenten voorwaarden kan verbinden. Men moet 
daarbij met name denken aan voorwaarden die erop zijn gericht de gevoelige informatie 
die in de documenten is opgenomen te beschermen. In de praktijk is op grond van de 
Archiefwet 1995 bijvoorbeeld gebruikelijk dat een beheerder bepaalt dat bij toegang tot 
beperkt openbaar archief geen kopieën mogen worden gemaakt. Ook is een grondslag 
voor een algemene maatregel van bestuur opgenomen, die het mogelijk maakt om voor 
te schrijven dat bepaalde voorwaarden in ieder geval door de archivaris aan het 
verlenen van toegang worden verbonden (zie nader paragraaf 6.3 van deze memorie, 
onder ‘Selectie en privacy’). 
 
Het vijfde lid van artikel 8.3 heeft betrekking op documenten waarvan de openbaarheid 
is beperkt op basis van of mede op basis van de beperkingsgrond ter bescherming van 
de eenheid van de Kroon (artikel 7.2, eerste lid, onderdeel a), ter bescherming van de 
nationale veiligheid (artikel 7.2, eerste lid, onderdeel b), of ter bescherming van de 
betrekkingen van Nederland met andere landen en met internationale organisaties 
(artikel 7.2, tweede lid, onderdeel a). Voor deze documenten geldt dat op een verzoek 
om inzage wordt beslist door het verantwoordelijke overheidsorgaan dat de documenten 
heeft overgebracht. Bovendien is niet het openbaarheidsregime van dit wetsvoorstel van 
toepassing, maar het openbaarheidsregime dat van toepassing zou zijn geweest indien 
 W7100.K-2 107 

Artikel 8.5 heeft betrekking op de uitlening van documenten. Het artikel is gebaseerd op 
artikel 18 van de Archiefwet 1995. Anders dan in de Archiefwet 1995 het geval is, is in 
dit wetsvoorstel voorzien in twee artikelen met betrekking tot uitlening. Artikel 8.5 heeft 
betrekking op uitlening aan een verzoeker, terwijl artikel 8.6 betrekking heeft op het 
verlenen van toegang tot documenten aan of het uitlenen van documenten aan het 
verantwoordelijke overheidsorgaan dat de documenten heeft overgebracht.  
 
Ingevolge het eerste lid kan de archivaris documenten voor een bepaalde tijd uitlenen 
aan een verzoeker, mits deskundig beheer en veilige bewaring naar zijn oordeel 
voldoende zijn gewaarborgd. Ingevolge het tweede lid zijn de artikelen 8.2, tweede lid, 
en 8.3, eerste en tweede lid, van overeenkomstige toepassing. Dit betekent ten eerste 
dat mogelijk is een verzoek om uitlening te weigeren indien de toestand van de 
documenten zich daartegen verzet of indien de documenten niet veilig aan de verzoeker 
kunnen worden toevertrouwd. Daarbij zal – als het verzoek op beperkt openbare 
documenten betrekking heeft – moeten worden getoetst of de beperkingsgronden, 
bedoeld in artikel 7.2, zich tegen de uitlening verzetten.  
 
Het derde lid heeft betrekking op de kosten van de uitlening, die de verzoeker in 
rekening kunnen worden gebracht. Net als bij artikel 18 van de Archiefwet 1995 is 
daarop artikel 9, eerste en vierde lid, van de Who van overeenkomstige toepassing.  
 
Artikel 8.6 Toegang of uitlening verantwoordelijke overheidsorgaan 
Oud: artikel 18 van de Archiefwet 1995, deels nieuw 
Wijziging: artikel 18 is gesplitst in de artikelen 8.5 en 8.6 
 
Artikel 8.6 bevat een tweetal bepalingen voor het verlenen van toegang tot of het 
uitlenen van documenten aan het verantwoordelijk overheidsorgaan dat de documenten 
heeft overgebracht. Artikel 18 van de Archiefwet 1995 bevat de verplichting voor de 
beheerder om archiefbescheiden op verzoek uit te lenen aan de zorgdrager die de 
archiefbescheiden heeft overgebracht. Die verplichting is ongewijzigd overgenomen in 
artikel 8.6, eerste lid. In de Archiefwet 1995 ontbreekt een soortgelijke regeling voor het 
verlenen van toegang aan het verantwoordelijke overheidsorgaan. Omdat het verlenen 
van toegang een minder ingrijpende handeling is dan het uitlenen van documenten, is 
die aan artikel 8.6, eerste lid, toegevoegd. Bij het verlenen van toegang op grond 
artikel 8.6 is artikel 7.1, tweede tot en met vierde lid, onverkort van toepassing. Dit 
betekent onder andere dat de archivaris de kosten van het doen maken van kopieën, 
afschriften, uittreksels of bewerkingen van de desbetreffende documenten bij het 
verantwoordelijke overheidsorgaan in rekening kan brengen.  
 
Het tweede lid van artikel 8.6 biedt de archivaris de mogelijkheid om een verzoek te 
weigeren indien de toestand van de documenten zich tegen uitlening of het verlenen van 
toegang verzet. In dat geval stelt de archivaris het verantwoordelijke overheidsorgaan 
zo mogelijk kopieën van de documenten ter beschikking. 
 
Artikel 8.7 Verzoek om toegang of uitlening 
Oud: artikel 17, derde lid, van de Aw 1995 
Wijziging: uitgebreid 
 
Artikel 8.7 bevat regels over een verzoek om toegang of uitlening. Het artikel is 
uitgebreid ten opzichte van artikel 17, derde lid, van de Archiefwet 1995. Het eerste lid 
van artikel 8.7 bepaalt dat een verzoek dat betrekking heeft op openbare documenten 
mondeling of schriftelijk kan geschieden. Een verzoek dat betrekking heeft op beperkt 
openbare documenten of een verzoek om uitlening dient ingevolge het tweede lid 
schriftelijk te geschieden. 
 
Het derde lid bepaalt dat de verzoeker in zijn verzoek moet aangeven op welke 
documenten zijn verzoek betrekking heeft. Dit is een belangrijk verschil met het 
 W7100.K-2 109 

bevoegdheid is in de wettekst logischerwijs alleen toegekend aan de verantwoordelijke 
overheidsorganen die ook beschikken over een archiefdienst. Het gaat concreet om de 
Minister van OCW, gedeputeerde staten, de colleges van burgemeester en wethouders, 
en de dagelijkse besturen van de waterschappen. Uit de huidige Archiefwet 1995 blijkt 
impliciet van de mogelijkheid om (kortgezegd) particulier archief in een 
144
archiefbewaarplaats op te nemen. Voor dit wetsvoorstel is wenselijk geacht het 
opnemen van particulier archief van een expliciete wettelijke regeling te voorzien.  
 
Het opnemen van particulier archief door een verantwoordelijk overheidsorgaan 
veronderstelt de eigendomsoverdracht krachtens overeenkomst van de documenten 
door de particulier aan de rechtspersoon waarvan het verantwoordelijk overheidsorgaan 
deel uitmaakt. Daarom is in artikel 9.4, eerste lid, expliciet gemaakt dat het 
verantwoordelijk overheidsorgaan met de vervreemder een overeenkomst kan sluiten. 
In de overeenkomst kunnen ook andere afspraken worden gemaakt ten aanzien van de 
over te dragen documenten. 
 
Van belang is met name dat kan worden overeengekomen dat de openbaarheid van de 
documenten die door de archiefdienst worden opgenomen nog gedurende enige tijd 
wordt beperkt (zulks in afwijking van het tweede lid, waaruit volgt dat ook particuliere 
documenten die in een archiefdienst zijn opgenomen in beginsel openbaar zijn). In dat 
geval zal het verantwoordelijke overheidsorgaan bij het opnemen van de documenten 
door de archiefdienst op grond van het tweede lid – net als bij overbrenging van 
documenten van overheidsorganen het geval is – ook een besluit moeten nemen tot 
openbaarheidsbeperking van de documenten.  
 
Hoofdstuk 7 van dit wetsvoorstel is op dat besluit niet van toepassing en de precieze 
gronden op basis waarvan de openbaarheid van particulier archief kan worden beperkt 
en de condities waaronder in die documenten inzage kan worden gegeven, zijn in dit 
wetsvoorstel niet nader uitgewerkt. Daar is bewust voor gekozen. Van belang daarbij is 
dat het hier niet gaat om overheidsinformatie, maar om informatie van een particulier 
die dat op vrijwillige basis aan de archiefdienst wenst af te staan. Ook particuliere 
archieven kunnen een grote waarde vertegenwoordigen voor onderzoek of als cultureel 
erfgoed en het verantwoordelijke overheidsorgaan moet de ruimte worden gelaten om 
met een particulier of een particuliere instantie tot overeenstemming te kunnen komen. 
Daarbij moet worden voorkomen dat het hanteren van dezelfde (hoge) maatstaf die 
geldt voor de openbaarheid van overheidsinformatie particulieren ervan zou weerhouden 
om hun bescheiden aan een archiefdienst over te dragen. Uit het derde lid volgt echter 
dat ook een openbaarheidsbeperking van particulier archief altijd voor bepaalde tijd zal 
moeten zijn, zodat de documenten op termijn voor eenieder toegankelijk worden. 
 
 
Hoofdstuk 10. Toezicht en handhaving 
 
Artikel 10.1 Toezicht centrale overheid 
Oud: artikel 25a en 25b van de Aw 1995 
Wijziging: redactioneel, vervallen onderscheid zorg en beheer, uitbreiding reikwijdte 
toezicht naar overgebrachte documenten, schrappen 1 juli 
 
Artikel 10.1 heeft betrekking op het toezicht voor de centrale overheid. Het artikel is een 
samenvoeging van de artikelen 25a en 25b van de Archiefwet 1995 en is merendeels 
(behoudens redactionele aanpassingen) ongewijzigd overgenomen. Het toezicht is 
belegd bij de daartoe door de Minister van OCW als hoofdinspecteur en inspecteurs 
aangewezen ambtenaren. In de praktijk zijn dit thans ambtenaren van de Inspectie 
Overheidsinformatie en Erfgoed. 
  
                                                 
144
 V gl. artikel 1, onderdeel c, onder 3°, van de A rchiefwet 1995 
 W7100.K-2 111 

Bij een calamiteit als bedoeld in het eerste lid, onderdeel b, van het artikel kan men 
bijvoorbeeld denken aan incidenten zoals brand of waterschade aan een 
overheidsgebouw die tot de beschadiging van een groot aantal (papieren) documenten 
heeft geleid. Bij digitale documenten kan men denken aan het ontoegankelijk worden 
van een hele schijf of server, bijvoorbeeld als gevolg van gijzelsoftware. Bij dergelijke 
incidenten gaat het om beschadiging, vermissing, verlies of anderszins ontoegankelijk 
worden van een groot aantal documenten als zodanig. Daarbij is niet relevant of aan de 
individuele documenten op grond van artikel 1.3 van de wet een groot belang moet 
worden toegekend. Het feit dat grote aantallen documenten ontoegankelijk worden of 
dreigen te worden vormt reeds voldoende aanleiding voor het doen van een melding, 
bijvoorbeeld omdat zo’n incident erop kan wijzen dat er tekortkomingen zijn in het 
informatiebeheer van het desbetreffende overheidsorgaan. 
 
Artikel 10.3 Handhaving centrale overheid 
Oud: artikel 24 van de Aw 1995 
Wijziging: redactioneel 
 
Artikel 10.3 bevat een aantal handhavingsbevoegdheden dat aan de Minister van OCW is 
toegekend. Het artikel is gebaseerd op artikel 24 van de Archiefwet 1995 en enkel 
redactioneel aangepast.  
 
Artikel 10.4 Toezicht decentrale overheden 
Oud: artikel 29, tweede lid, 30, tweede lid, en 37, tweede lid, van de Aw 1995  
Wijziging: samenvoeging, vervallen onderscheid zorg en beheer, uitbreiding reikwijdte 
toezicht naar overgebrachte documenten 
 
In artikel 10.4 is een regeling opgenomen over het toezicht bij decentrale overheden. 
Het artikel is een samenvoeging van de artikelen 29, tweede lid, 30, tweede lid, en 37, 
tweede lid, van de Archiefwet 1995. Net als bij het toezicht bij de centrale overheid is 
het onderscheid tussen zorg en beheer vervallen, en is het toezicht niet langer beperkt 
tot niet-overgebrachte documenten (zie nader de toelichting bij artikel 9.1 en paragraaf 
4.12 van het algemene deel van deze memorie). Voor de door provinciale staten, de 
gemeenteraad, of het algemeen bestuur van het waterschap vast te stellen verordening 
is ten opzichte van het bepaalde in de Archiefwet 1995 toegevoegd dat in die 
verordening in ieder geval een regeling wordt opgenomen over de periodieke 
verslaglegging over het toezicht.  
 
Artikel 10.5 Toezicht gemeenschappelijke regelingen 
Oud: artikel 40 van de Aw 1995 
 
Artikel 10.5 ziet op het toezicht bij krachtens gemeenschappelijke regelingen ingestelde 
openbare lichamen, bedrijfsvoeringsorganisaties en gemeenschappelijke organen. In de 
Archiefwet 1995 is voor toezicht op deze organisaties geen uitgewerkte regeling 
opgenomen. De basis voor het regelen van toezicht is artikel 40 van de Archiefwet 1995, 
dat bepaalt dat in de gemeenschappelijke regeling een voorziening omtrent de zorg voor 
de archiefbescheiden moet worden getroffen.  
 
In dit wetsvoorstel is als voormeld voorzien in een uitgewerkte regeling voor de 
verantwoordelijkheid voor de documenten van krachtens gemeenschappelijke regeling 
ingestelde openbaar lichamen, gemeenschappelijke organen en 
bedrijfsvoeringsorganisaties (zie nader de toelichting bij de artikelen 2.3 en 2.6). In lijn 
daarmee is ook een bepaling over het toezicht opgenomen. Deze bepaling is in lijn met 
de regeling voor het toezicht bij decentrale overheden (zie hierboven). Zoals bij artikel 
2.3 en 2.6 is toegelicht, wordt in de gemeenschappelijke regeling een verantwoordelijk 
overheidsorgaan aangewezen dat verantwoordelijk is voor de overgebrachte 
documenten van het openbaar lichaam, gemeenschappelijk orgaan, of de 
bedrijfsvoeringsorganisatie. De archiefdienst die door dat verantwoordelijke 
 W7100.K-2 113 

Hoofdstuk 12. Overgangs- en slotbepalingen 
 
Hoofdstuk 12 bevat de overgangs- en slotbepalingen. Hieronder is – voor zover de 
artikelen niet vanzelfsprekend zijn – per artikel een toelichting opgenomen.  
 
Artikel 12.1 Overgangsbepaling gemeenschappelijke regelingen 
Nieuw 
 
Artikel 12.1 bevat een overgangsbepaling voor gemeenschappelijke regelingen. Deze 
overgangsbepaling houdt verband met de artikel 2.3 en 2.6, tweede lid, van het 
wetsvoorstel, die een uitgewerkte regeling bevatten voor de aanwijzing van de 
verantwoordelijke overheidsorganen van een krachtens gemeenschappelijke regeling 
ingesteld openbaar lichaam, gemeenschappelijk orgaan, of ingestelde 
bedrijfsvoeringsorganisatie. In artikel 10.5 van het wetsvoorstel is voor deze 
organisaties bovendien een uitgewerkte regeling voor het toezicht opgenomen.  
 
In artikel 40 van de Archiefwet 1995 ontbrak zo’n uitgewerkte regeling. Het is daarom 
goed mogelijk dat bestaande gemeenschappelijke regelingen bepalingen bevatten 
omtrent de aanwijzing van een verantwoordelijk overheidsorgaan of omtrent het 
toezicht, die afwijken van hetgeen voortvloeit uit de artikelen 2.3, 2.6, tweede lid, en 
10.5 van dit wetsvoorstel. Artikel 12.1 voorziet in een overgangstermijn van twee jaren 
om deze gemeenschappelijke regelingen met de voornoemde artikelen in 
overeenstemming te brengen.  
 
Artikel 12.2 Overgangsbepaling selectielijsten 
Nieuw 
 
Artikel 12.2 bevat een overgangsbepaling voor selectielijsten die op grond van de 
Archiefwet 1995 zijn vastgesteld. Deze selectielijsten blijven van kracht, en worden 
geacht als selectiebesluiten te zijn vastgesteld op grond van artikel 5.1 van deze wet. 
Zoals in paragraaf 4.1 van het algemene deel van deze memorie is toegelicht, is het 
voornemen om in het nieuw op te stellen Archiefbesluit de maximale geldingsduur van 
een selectiebesluit te verkorten naar tien jaar (voor selectielijsten is dat thans twintig 
145
jaar). Voor bestaande selectielijsten is daarbij het voornemen om te voorzien in een 
overgangsbepaling waaruit volgt dat de werkingsduur van deze selectielijsten onverkort 
van toepassing blijft, zodat wordt voorkomen dat bestaande selectielijsten die al langer 
dan tien jaar van toepassing zijn rauwelijks vervallen. 
  
Artikel 12.3 Overgangsbepalingen overbrenging 
Nieuw 
 
Artikel 12.3, eerste lid, bepaalt kortgezegd dat voor de documenten die al bestaan op 
het moment dat dit wetsvoorstel in werking treedt, de huidige overbrengingstermijn van 
twintig jaren blijft gelden (vgl. artikel 12, eerste lid, van de Archiefwet 1995). Daarmee 
wordt voorkomen dat door de verkorting van de overbrengingstermijn documenten die 
bij inwerkingtreding van dit wetsvoorstel al tien jaar oud zijn, per direct naar een 
archiefdienst zouden moeten worden overgebracht. Het tweede lid van artikel 12.3 heeft 
betrekking op de op grond van artikel 14, derde lid, van de Archiefwet 1995 afgegeven 
machtigingen voor opschorting van overbrenging. Uit het tweede lid volgt dat de 
machtigingen die op grond van de Archiefwet 1995 zijn afgegeven van kracht blijven, en 
worden geacht als machtiging te zijn verstrekt op grond van artikel 5.5, tweede lid, van 
dit wetsvoorstel.  
                                                 
145
 A rtikel 2, tweede lid, van het A rchiefbesluit 1995. 
 W7100.K-2 115 

paragraaf 4.10). Deze artikelleden zorgen ervoor dat de publiekrechtelijke rechten en 
verplichtingen van deze rijksarchivarissen overgaan op de rijksarchivaris in de zin van 
dit wetsvoorstel, en voorzien erin dat lopende bezwaar- en beroepsprocedures door de 
rijksarchivaris zullen worden voortgezet.  
 
Artikel 12.8 Overgangsbepaling openbaarheidsbeperkingen 
Nieuw 
 
Artikel 12.8 zorgt ervoor dat op grond van de Archiefwet 1995 gestelde 
openbaarheidsbeperkingen na de inwerkingtreding van deze wet van kracht blijven. 
Hoofdstuk 8 van het wetsvoorstel is onverkort van toepassing op de desbetreffende 
documenten. Daaruit vloeit voort dat de archivaris ook voor deze documenten 
rechtstreeks toetst aan de beperkingsgronden, die in artikel 7.2 van het wetsvoorstel 
zijn opgenomen (zie nader de artikelsgewijze toelichting bij artikel 8.3).  
 
Artikel 12.9 Overgangsbepaling hoofdinspecteur en inspecteurs 
Nieuw 
 
Artikel 12.9 zorgt ervoor dat de ambtenaren die op grond van artikel 25a, eerste lid, van 
de Archiefwet 1995 als hoofdinspecteur en inspecteurs zijn aangewezen, worden geacht 
te zijn aangewezen op grond van artikel 10.1, eerste lid, van het wetsvoorstel. Deze 
aanwijzingen blijven daardoor van kracht. 
 
Artikel 12.10 Overgangsbepaling artikel 46 Archiefwet 1995 
Nieuw 
 
Artikel 12.10 bevat een overgangsbepaling voor een viertal koninklijke besluiten, 
waarvoor in artikel 46, tweede lid, van de Archiefwet 1995 een bijzondere regeling is 
opgenomen. In alle gevallen gaat het om gemeentelijke archiefbescheiden waarvoor de 
Minister om uiteenlopende redenen op enig moment op grond van de Archiefwet 1918 
de zorg op zich genomen heeft. Artikel 46, tweede lid, van de Archiefwet 1995 heeft als 
uitgangspunt dat deze archiefbescheiden door vervreemding zoveel mogelijk aan de 
desbetreffende gemeenten zouden worden teruggegeven.  
 
Deze regeling is vereenvoudigd, waarbij het uitgangspunt is behouden dat de 
documenten desgevraagd aan de desbetreffende gemeente worden teruggegeven. De 
nadere eisen die ingevolge artikel 46, derde lid, aan zo’n vervreemding worden gesteld, 
vervallen daarbij. Nu het aanstellen van een archivaris verplicht is gesteld, kan worden 
aangenomen dat in elke gemeente een deskundig beheerder aanwezig is, en is het niet 
langer nodig om nadere eisen te stellen. De documenten die op grond van de genoemde 
koninklijke besluiten aan gemeenten in bewaring zijn gegeven, worden met ingang van 
de inwerkingtreding van dit wetsvoorstel van rechtswege aan de desbetreffende 
gemeenten vervreemd.  
 
  
 W7100.K-2 117 

