Vraag 1 
Verrast de constatering van de Algemene Rekenkamer u dat het financieel beheer bij veel 
departementen structureel zwak of in ieder geval kwetsbaar is of zelfs ernstig tekortschiet? 
 
Antwoord op vraag 1 
  Het totaal aan onvolkomenheden in de bedrijfsvoering van het Rijk is 50 en betekent een lichte 
stijging van 3 ten opzichte van 2019. Deze stijging lijkt niet te duiden op ernstig 
tekortschieten.  
  In 2020 is, ondanks de coronacrisis, hard gewerkt aan het oplossen van onvolkomenheden. Er 
zijn 11 onvolkomenheden van voorgaande jaren opgelost.  
  Veel departementen hebben uitdagingen in de bedrijfsvoering. Ook mijn departement. 
Financiën is van 5 onvolkomenheden in 2019 naar 6 onvolkomenheden in 2020 gegaan.  
  De stijging van het aantal onvolkomenheden bij het Rijk is te zien bij ICT en de financiële 
bedrijfsvoering. Met betrekking tot de financiële bedrijfsvoering gaat het vooral over afspraken 
binnen administratiesystemen over onder andere prestatieverklaringen, verplichtingen- en 
voorschottenbeheer.  
  We doen als kabinet ons best om verbeteringen door te voeren en leggen hier verantwoording 
over af. Echter, het oplossen van onvolkomenheden heeft tijd nodig, zeker bij weerbarstige 
problematiek. 
 
 
 
  

Vraag 3 
Zijn de subsidies, waarvan alleen al bij het ministerie van VWS zeventien onvolkomenheden zijn 
vastgesteld, in de praktijk onbeheersbare geldstromen geworden waarop als het erop aankomt 
geen enkel werkelijk zicht is of reële controle zodra deze zijn verstrekt? 
 
Antwoord op vraag 3 
Nee, de subsidies zijn geen onbeheersbare geldstromen. De Algemene Rekenkamer heeft een 
onvolkomenheid aan subsidiebeheer gegeven omdat ”al langer bestaande grote subsidieregelingen 
nog altijd niet zijn getoetst op staatssteun, waardoor onzekerheid bestaat over de rechtmatigheid 
van deze subsidies. Er is wel verbetering zichtbaar bij staatssteuntoetsen van nieuwe regelingen. 
Ondanks de druk die op het ministerie lag als gevolg van de crisisbestrijding, heeft het ministerie 
bij alle nieuwe subsidieregelingen staatssteuntoetsen uitgevoerd. Bovendien heeft het ministerie 
gewerkt aan het verder implementeren van de verbeteringen van de kwaliteit van 
staatssteuntoetsen.” 
Subsidieontvangers zijn te allen tijde verplicht aan te tonen voor welk doel de subsidie is verstrekt, 
wat de totale omvang is van de uitgaven waarvoor de subsidie is verstrekt en dat aan de met de 
subsidie verbonden verplichtingen is voldaan. De eerder gerapporteerde onvolkomenheden door de 
Algemene Rekenkamer hebben geen betrekking op het zicht van de geldstromen.  
 
 
 
  

Vraag 5 
Dreigt de coronacrisis sluipend de soliditeit van de Nederlandse overheidsfinanciën te ondergraven, 
in aanmerking genomen dat de tolerantiegrens van 1 procent voor het eerst in een dozijn jaren is 
overschreden? 
 
Antwoord op vraag 5  
  Onderdelen van het Rijk moesten door de pandemie onder hoge tijdsdruk verplichtingen 
aangaan en uitgaven doen. Zo zijn er in dit uitzonderlijke jaar veel incidentele suppletoire 
begrotingen ingediend om snel te kunnen handelen in de strijd tegen de pandemie en de 
gevolgen hiervan. De steunpakketten zijn in hoog tempo opgetuigd.  
Als Rijk is er in alle gevallen naar gestreefd om verplichtingen aan te gaan en uitgaven te 
doen volgens de van toepassing zijnde wet- en regelgeving. Dat is immers rechtmatig. 
Echter, de tijdsdruk aan met name het begin van de coronacrisis, heeft er mede toe geleid 
dat in sommige gevallen niet alle wet- en regelgeving is opgevolgd.  
  De AR constateert een totale onrechtmatigheid van 9,1 miljard euro in de verplichtingen en 
4,3 miljard euro in de uitgaven: 
o Van de verplichtingen is 6,4 miljard euro (circa 70%) coronagerelateerd. Hiervan is 
vervolgens 5 miljard euro (circa 56%) onrechtmatig vanwege het niet tijdig 
informeren van het parlement volgens artikel 2.27, tweede lid, van de 
Comptabiliteitswet.  
Het overige coronagerelateerde deel, namelijk 1,4 miljard euro is geheel onzeker; 
niet fout. De onzekerheid zit met name in het ontbreken van onderbouwde 
prestatie bij VWS en ontoereikende onderbouwing van dwingende spoed bij 
inkopen. 
o Van de 4,3 miljard euro aan onrechtmatige uitgaven is 2,7 miljard euro (circa 55%) 
coronagerelateerd, waarvan 1,1 miljard euro (circa 21%) vanwege het niet tijdig 
informeren van het parlement volgens artikel 2.27, tweede lid, van de 
Comptabiliteitswet. 
Het overige coronagerelateerde deel van de onrechtmatigheden, namelijk 1,6 
miljard euro, is met name toe te schrijven aan het ontbreken van een deugdelijke 
onderbouwing van de geleverde prestaties bij het ministerie van VWS, een 
onzekerheid over het voldoen aan alle criteria bij de TOGS-regeling van het 
ministerie van EZK en naar aanleiding van het niet opvragen van een bankgarantie 
bij voorschotten aan derden door het ministerie van VWS.  
  De oorzaken van de meeste fouten en onzekerheden in 2020 die niet coronagerelateerd 
waren:  
o niet geheel voldoen aan aanbestedingsregels en (contract)voorwaarden;  
o specifieke uitkeringen onder de 10 miljoen euro niet volgens de Financiële 
Verhoudingswet verstrekken; 
o onrechtmatige overbruggingsovereenkomsten (voor interim-management & 
organisatieadvies, inkoopadvies, auditdiensten en financiële adviesdiensten); 
o staatssteuntoetsen die ontbraken of van onvoldoende kwaliteit waren; 
o het niet tijdig informeren van het parlement over de tegemoetkoming van de 
gedupeerde ouders van de kinderopvangtoeslag.  
  We hebben geleerd van de coronacrisis en beschouwen de lessen als basis voor 
verbeteringen met betrekking tot de rechtmatigheid van financiële transacties gedurende 
crisistijd.  
 
 
  

o staatssteuntoetsen die ontbraken of van onvoldoende kwaliteit waren; 
o het niet tijdig informeren van het parlement over de tegemoetkoming van de 
gedupeerde ouders van de kinderopvangtoeslag. 
  Omdat veel steunmaatregelen in 2021 doorlopen en de afrekening van veel gelden die in 2020 
zijn verstrekt nog moet plaatsvinden, verwachten de Auditdienst Rijk en de Algemene 
Rekenkamer dat deze effecten meerjarig doorlopen. Het voorkomen van deze potentiële 
onrechtmatigheden in 2021 is door deze langere doorlooptijd niet altijd mogelijk. 
  Mijn collega’s en ik zullen ons inzetten om de rechtmatigheid op een stabiel niveau te krijgen 
van voor de pandemie.  
  De Algemene Rekenkamer geeft een oordeel over de rijksbrede onrechtmatigheden. Ik kan u 
daar tussentijds niet over informeren. Ik zal bij mijn collega’s daarentegen aandacht vragen 
om het parlement tussentijds te informeren over potentiële onrechtmatigheden van grote 
omvang. Dit is een verantwoordelijkheid van de vakministers zelf. Bij mijn collega’s zal ik 
tevens extra aandacht vragen voor het tijdig informeren van het parlement volgens artikel 
2.27, tweede lid, van de Comptabiliteitswet. Daarnaast zal ik benadrukken dat het volgen van 
overige betreffende wet- en regelgeving van groot belang is. 
 
 
  

Vraag 8 
Ontstaat er, nu de miljarden bij honderden tegelijk worden uitgegeven en de tolerantiegrens van 1 
procent aan fouten en onzekerheden inzake de rechtmatigheid van ontvangsten, uitgaven en 
verplichtingen wordt overschreden, een sfeer dat het allemaal niet zoveel uitmaakt omdat waar 
gehakt wordt, spaanders vallen? 
 
Antwoord op vraag 8 
  De verplichtingen en uitgaven overschrijden de door de Algemene Rekenkamer gehanteerde 
grens van 1% onrechtmatigheid; de ontvangsten zijn binnen de Algemene Rekenkamernorm 
gebleven. 
  Ik wil hier benadrukken dat ik rechtmatig handelen van groot belang vind en hier niet 
lichtzinnig mee om gegaan moet worden. Tegelijkertijd is ook de context van belang.  
  Onderdelen van het Rijk moesten door de pandemie onder hoge tijdsdruk verplichtingen 
aangaan en uitgaven doen. De tijdsdruk heeft er mede toe geleid dat in sommige gevallen niet 
alle wet- en regelgeving is opgevolgd.  
  Zo blijkt dat ongeveer 70% van de onrechtmatige verplichtingen corona gerelateerd is. Hiervan 
is meer dan de helft onrechtmatig vanwege het niet tijdig informeren van het parlement. Van 
de onrechtmatige uitgaven is ongeveer 55% corona gerelateerd en hiervan is een vijfde te 
wijten aan het niet tijdig informeren van het parlement. 
  Op basis van de geleerde lessen zullen mijn collega’s en ik ons inzetten om de rechtmatigheid 
op een stabiel niveau te krijgen van voor de pandemie.   
  Bij mijn collega’s zal ik extra aandacht vragen voor het tijdig informeren van het parlement.  
 
 
 
 
  

Vraag 10 
Hoe kan herhaling en structurele doorwerking komende jaren voorkomen worden, gelet op het feit 
dat de tolerantiegrens voor zowel uitgaven als verplichtingen in 2020 is overschreden? 
Antwoord op vraag 10 
Zie antwoord op vraag 6. 
  

Vraag 12 
Hoe komt het dat de onrechtmatigheden bij het ministerie van VWS zo uit de hand gelopen zijn 
voor wat betreft de coronamaatregelen, en waarom heeft u daar niet eerder ingegrepen? Heeft het 
ministerie van VWS eerder om hulp gevraagd? 
Vraag 13 
Hoe komt het dat de FEZ-afdeling binnen het ministerie van VWS geen of onvoldoende controle 
heeft gehouden op de rechtmatigheid van de uitgaven? Controleert deze afdeling niet standaard de 
uitgaven? 
 
Vraag 15 
Waarom zijn ten aanzien van de onrechtmatigheden niet de juiste procedures gevolgd, zoals 
vastgelegd in de wetgeving? 
 
Antwoord op vraag 12, vraag 13, vraag 15  
Het kabinet heeft, met brede instemming van het parlement, een bewuste keuze gemaakt om met 
grote snelheid een steunpakket voor de economie en noodmaatregelen voor de volksgezondheid in 
te richten. Deze aanpak heeft ertoe geleid dat de overheid burgers en bedrijven snel steun kon 
bieden, maar dit betekende ook dat in sommige gevallen niet alle procedures gevolgd konden 
worden. Dat laat onverlet dat ik in zijn algemeenheid de noodzaak onderschrijf van een zorgvuldig 
besluitvormingsproces waarbij procedures worden gevolgd.  
 
In de crisis, veroorzaakt door het coronavirus, heeft het ministerie van VWS hard gewerkt om 
voldoende beschermingsmaterialen, beademingsapparatuur, testen (en testcapaciteit), vaccins te 
regelen. Daarnaast zijn het RIVM, GGD’en, ziekenhuizen en allerlei partijen aan de slag gegaan om 
het coronavirus zo veel mogelijk te beheersen. Daarbij heeft VWS een nieuwe rol moeten 
aannemen en veel extra werkzaamheden gekregen. De financiële functie binnen VWS was, zowel 
centraal als decentraal onvoldoende toegerust om deze (nieuwe) verantwoordelijkheden in de volle 
breedte waar te maken en om tijdig bij te sturen. 
Het ministerie van VWS heeft de Kamer in 2020 meermalig geïnformeerd over uitdagingen in het 
financieel beheer. 
 
De verantwoordelijkheid over de kwaliteit van het financieel beheer van een departement ligt bij de 
betreffende bewindspersoon (artikel 4.1 Comptabiliteitswet). Ik acht het daarom niet gepast om 
hier in te gaan op de details van het financieel beheer van de minister van VWS. Hiervoor verwijs 
ik u naar de verantwoording van de minister van VWS.  
Het ministerie van Financiën heeft een systeemverantwoordelijkheid voor het rijksbreed financieel 
beheer. Sinds het najaar van 2020 hebben het ministerie van Financiën en het ministerie van VWS 
contact gehad over het financieel beheer van VWS. Vanaf begin 2021 heeft het ministerie van 
Financiën ondersteuning geboden bij het opstellen van de verantwoording en het verbeteren van 
het financieel beheer voor 2021 en verder. Mijn departement zal het ministerie van VWS waar 
nodig blijven ondersteunen bij het op orde krijgen van het financieel beheer. 
 
 
 
 
 
  

Vraag 15 
Waarom zijn ten aanzien van de onrechtmatigheden niet de juiste procedures gevolgd, zoals 
vastgelegd in de wetgeving? 
 
Antwoord op vraag 15 
Zie antwoord op vraag 12. 
 
 
 
 
  

Vraag 17 
Bent u bereid een lijst naar de Kamer te sturen met een overzicht van alle fiscale maatregelen met 
evaluaties die op deze regelingen in het verleden reeds hebben plaatsgevonden? 
Antwoord op vraag 17 
Bijlage 9 en 10 van de Miljoenennota bevatten een overzicht van alle fiscale regelingen die op dat 
moment als budgettair en beleidsmatig relevant worden beschouwd. Tevens staan in deze bijlagen 
informatie over het budgettaire beslag, de doelstelling van elke regeling, de uitgevoerde evaluaties 
en een agenda voor de komende evaluaties. In de doorlichting van de evaluaties van fiscale 
regelingen staat ook een overzicht van alle uitgevoerde evaluaties in de periode 2010-2018, 
voorzien van een toelichtende tekst. 
  

Vraag 19 
Wat betekent het, in het licht van het gegeven dat tegenover 296,06 miljard euro aan ontvangsten 
283,92 miljard euro aan uitgaven staan en er ook nog eens 366,20 miljard euro aan verplichtingen 
zijn aangegaan waarmee wij ons nu al op uitgaven in de toekomst hebben vastgelegd, voor de 
democratische legitimiteit als naar de toekomst behalve de zware last wordt doorgeschoven van 
het aflossen van een enorme, in het verleden opgebouwde staatsschuld ook nog eens de zware last 
wordt doorgeschoven van in het verleden opgebouwde verplichtingen die een substantieel deel van 
toekomstige begrotingen zullen beslaan, ofwel in hoeverre is het verantwoord om ons steeds meer 
financieel vast te leggen zodat in de toekomst vanwege bestaande verplichtingen steeds minder 
keuzes kunnen worden gemaakt? 
 
Antwoord op vraag 19 
Het budgetrecht van uw Kamer houdt in dat u zowel het verplichtingenbudget als het 
uitgavenbudget autoriseert via begrotingswetsvoorstellen.  
Het merendeel van de in 2020 aangegane verplichtingen van 366,20 miljard euro is in 2020 ook 
uitgegeven. Op 31 december 2020 was de stand van de openstaande verplichtingen van het rijk 
167,35 miljard euro. Dit zijn verplichtingen die in 2021 of in latere jaren tot uitbetaling komen op 
alle terreinen van de rijksoverheid zoals voor de aanleg van infrastructuur, de bekostiging van 
onderwijs, de aanschaf van defensiematerieel en de energievoorziening. Dit beeld is niet wezenlijk 
anders dan dat van eerdere begrotingsjaren.  
Indien de Kamer het onverantwoord vindt om zich financieel vast te leggen, kan de Kamer de 
begrotingswetsvoorstellen van de regering amenderen.   
 
 
  

Vraag 21 
Is het kabinet, gelet op de bevindingen van de Algemene Rekenkamer, momenteel al bezig om in 
beeld te krijgen wat de mogelijke effecten van de onrechtmatigheden kunnen zijn die met 
coronasteunmaatregelen samenhangen, zoals voorschotten aan bedrijven, of dienen we te wachten 
op berichten in de media over ondernemers die in de knel komen, waarop dan voor ieder nieuw 
verhaal ad hoc een bypass moet worden uitgedokterd? 
 
Antwoord op vraag 21 
Zie antwoord op vraag 6. 
  

Vraag 23 
Mogen we uit de constatering van de Algemene Rekenkamer dat de Belastingdienst en de Douane 
een aantal werkzaamheden zoals fysiek toezicht, boekenonderzoeken en bedrijfsbezoeken niet 
hebben kunnen uitvoeren en zaken als onderbezetting, uiteenlopende prioriteiten en ICT-
problemen ten koste gaan van het niveau van toezicht en handhaving, waarbij noch de mate 
waarin dit is gebeurd, noch de omvang van de onzekerheden in cijfers is uit te drukken mede 
doordat de Belastingdienst nog geen minimumnorm heeft kunnen vaststellen voor toezicht, de 
conclusie trekken dat over de Belastingdienst en de Douane volslagen niets inhoudelijk met enige 
nauwkeurigheid of zekerheid valt te duiden, behalve dat het niveau van toezicht en handhaving 
onder de maat is? 
 
 
Antwoord op vraag 23 
Het jaar 2020 is voor de Belastingdienst, net als voor heel Nederland, zeker een jaar geweest met 
veel onzekerheden en beperkingen. In het jaarverslag wordt gedetailleerd verantwoording afgelegd 
over het toezicht en de handhaving. Hieruit komt naar voren dat de key performance indicators 
(KPI’s) op compliance zijn behaald. De coronacrisis heeft ervoor gezorgd dat enkele KPI’s op 
toezicht niet helemaal konden worden behaald maar wel grotendeels, terwijl de 
correctieopbrengsten grosso modo op peil zijn gebleven. Niettemin blijft – zoals ook de Algemene 
Rekenkamer constateert - verbetering van het handhavingsbeleid aandacht vragen.  
De Belastingdienst heeft de afgelopen jaren al werk heeft gemaakt van het verbeteren van het 
handhavingsbeleid. Zo voert de Belastingdienst steekproeven en periodieke onderzoeken uit naar 
de naleving door belastingplichtigen en naar de effecten van het toezicht. De Belastingdienst zal 
nog aanvullend advies inwinnen over wat er nog aan nieuwe inzichten nodig is om de inzet van 
handhavingsinstrumenten te onderbouwen en hoe het effect van de gemaakte keuzes beter kan 
worden gemeten en gerapporteerd.  
 
Voor de Douane staan er prestatie indicatoren in het Jaarverslag IX Financiën en Nationale Schuld 
bij artikel 9 Douane. Deze geven de relatie weer tussen de drie strategische doelen van de Douane 
- afdracht van invoerrechten, beschermen samenleving en versterken concurrentiepositie 
bedrijfsleven -  en de geleverde prestaties. De indicatoren bevatten streefwaarden en zijn 
meetbaar. De indicator op de strategische doelstelling beschermen betreft afspraken die 
opdrachtgevende departementen en de Douane hebben gemaakt. Uit de prestatie indicatoren blijkt 
dat de gestelde streefwaarden voor 2020 (nagenoeg) gehaald zijn. Specifiek geldt voor de indicator 
beschermen dat de opdrachtgevende departementen in het Opdrachtgevers Opdrachtnemer Beraad 
Douane hebben aangegeven tevreden te zijn over de realisatie van de doelstellingen en de 
samenwerking.  
 
Zoals de Algemene Rekenkamer aangeeft, is de corona crisis in 2020 van invloed geweest op de 
handhaving van de Douane. Nadat corona in maart uitbrak heeft de Douane als gevolg daarvan de 
handhavingscapaciteit afgeschaald en in afstemming met de opdrachtgevers zijn planningen van 
handhavingsactiviteiten naar beneden bijgesteld. Daarbij werden de risicogerichte controles op het 
gebied van fiscaliteit, gezondheid en veiligheid w.o. verdovende middelen ontzien. Aan de hand van 
protocollen voor veilig werken (o.a. voor bedrijfsbezoeken) is de handhavingscapaciteit in het 
voorjaar stapsgewijs weer opgeschaald. Medio 2020 was de Douane weer volledig opgeschaald in 
capaciteit.  
 
 
 
 
  

Vraag 25  
Heeft het kabinet een lijst met de waardering van de veiligheid van berichtendiensten en wat wordt 
er, behalve het ontraden van het gebruik van WhatsApp, zoals geadviseerd door de Algemene 
Rekenkamer, ondernomen om het gebruik van onveilige berichtendiensten daadwerkelijk tegen te 
gaan en het gebruik van alternatieven te bevorderen? 
 
Antwoord op vraag 25 
 
  Binnen de Rijksoverheid geldt dat medewerkers in beginsel WhatsApp en vergelijkbare 
berichten-apps alleen mogen gebruiken voor informele communicatie en niet voor bestuurlijke 
aangelegenheden. 
  Dit is naar de medewerkers gecommuniceerd, onder meer via het Rijksprogramma Duurzaam 
Digitale Informatiehuishouding (RDDI) met als slogan ‘App met beleid; niet over beleid’.  
  De veiligheid van berichten-apps is globaal beoordeeld. De berichten zijn versleuteld en alleen 
toegankelijk voor de zender en ontvangers. Er zijn op dit moment geen technische 
kwetsbaarheden bekend. Wel zijn er verschillen in de verwerkte persoonsgegevens: de ene 
berichten-app is privacyvriendelijker dan de andere. 
  De reden voor het ontraden van de berichtenapps is de vindbaarheid van informatie die via 
deze weg gedeeld wordt. Die staat alleen op de toestellen van de medewerkers, waardoor het 
archiveren hiervan complex is. 
  Het risico van berichtendiensten wordt vooral veroorzaakt door gedrag en bewustwording van 
de gebruikers daarvan. Hier is breed aandacht voor binnen de rijksoverheid.  
  Ook in de geactualiseerde “Gedragsregeling voor de digitale werkomgeving” is aandacht voor 
dit onderwerp. Deze wordt binnenkort vastgesteld. De departementen zien zelf toe op de 
toepassing en de naleving daarvan. 
 
 
  

Vraag 27 
Waarom wordt niet naar het voorbeeld van EZK en LNV meer samengewerkt? Kunnen goed en 
slecht presterende ministeries niet van elkaar leren? Wordt rijksbrede samenwerking overwogen? 
 
Vraag 30  
Ziet u punten waarop verbetering ten aanzien van de onvolkomenheden in de bedrijfsvoering voor 
de hand ligt? Bijvoorbeeld betere samenwerking tussen departementen of meer ondersteuning? 
 
Antwoord op vraag 27, 30 
Ieder departement heeft transparant gerapporteerd over uitdagingen in de bedrijfsvoering in de 
jaarverslagen en zal zelf maatregelen treffen.  
Uiteraard zal ik vanuit mijn systeemverantwoordelijkheid volgen hoe onvolkomenheden op het 
terrein van de financiële bedrijfsvoering worden opgepakt. Hierbij moet rekening gehouden worden 
dat de ene onvolkomenheid de andere niet is. Daar waar mogelijk, zal mijn departement zorgen 
voor kennisuitwisseling en het delen van succesvolle praktijkvoorbeelden ten behoeve van het 
oplossen van soortgelijke onvolkomenheden.  
 
 
 
  

Vraag 29 
Wie had eerder kunnen ingrijpen bij het vastgoedmanagement van Defensie en waarom is dat niet 
gebeurd? 
Antwoord op vraag 29 
- Het Interdepartementaal Beleidsonderzoek (IBO) Vastgoed Defensie (Kamerstuk 34 919, 
nr. 77) constateert dat verschillende factoren hebben geleid tot de huidige 
vastgoedproblematiek.  
- De informatievoorziening binnen Defensie en het RVB, bijvoorbeeld over de technische 
staat of de kosten van het vastgoed, was niet op orde. Ook zijn de besluiten tot afstoting 
van locaties niet snel genoeg uitgevoerd en heeft het vastgoed, als onderdeel van de 
integrale afweging binnen de Defensiebegroting, vaak geen prioriteit gekregen. Dit heeft er 
tezamen toe geleid dat er niet vroegtijdig is ingegrepen om het evenwicht tussen vastgoed 
en budget te herstellen. 
- Volgens het IBO moeten noodzakelijke randvoorwaarden voor het vastgoedmanagement, 
waaronder een betere informatievoorziening, worden ingevuld. Daarnaast doet het rapport 
aanbevelingen om de disbalans op te lossen en een stabiel vastgoedstelsel te realiseren.  
 
  

Vraag 31 
Welke verklaring heeft u waarom iets eenvoudigs, iets basaals als de financiële administratie, een 
belangrijke basis voor het betrouwbaar en rechtmatig verantwoorden van publiek geld, bij diverse 
ministeries, waaronder VWS en I&W, nog niet op orde is? 
 
Antwoord op vraag 31  
Het afgelopen jaar was een uitzonderlijk jaar waarin onderdelen van het Rijk onder grote tijdsdruk, 
met name aan het begin van de coronacrisis, verplichtingen zijn aangegaan en uitgaven hebben 
gedaan. Hierbij is zoveel mogelijk gestreefd naar rechtmatige financiële transacties, maar de 
tijdsdruk heeft er mede toe geleid dat in sommige gevallen niet alle wet- en regelgeving is 
opgevolgd. Op basis van de geleerde lessen trachten we in 2021 en verder verbeteringen door te 
voeren. Zo zal ik mijn collega’s vragen om aandacht te houden voor het tijdig informeren van het 
parlement.  
 
 
  

Vraag 33 
Herkent u zich in de kritiek van de Algemene Rekenkamer dat u bent tekortgeschoten in uw rol als 
toezichthouder, zowel ten aanzien van de totstandkoming van steunmaatregelen in de vorm van 
leningen en garanties om de gevolgen van de coronacrisis te bestrijden als ten aanzien van de 
naleving van de regels rond nieuwe en bestaande fiscale regelingen, zoals de verplichting om ze te 
evalueren, terwijl u verder eerder had kunnen handelen op het punt van het falende financieel 
beheer en de verantwoording bij het ministerie van VWS en hoe vindt u zelf dat het gaat? 
 
Vraag 35 
Hoe beziet u dat de Algemene Rekenkamer van mening is dat u bent tekortgeschoten in uw rol als 
toezichthouder? 
 
Antwoord op vragen 33 en 35 
Het toezicht waar de Algemene Rekenkamer over schrijft betreft drie punten: 
1. Het voorafgaand toezicht op de risicoregelingen (leningen en garanties) 
2. Toezicht op de fiscale regelingen 
3. Toezicht op het rijksbreed financieel beheer naar aanleiding van de ernstige 
onvolkomenheid op financieel beheer bij het ministerie van VWS 
 
Over het voorafgaand toezicht risicoregelingen kan ik melden dat mijn departement een andere 
invulling geeft aan het voorafgaand toezicht op risicoregelingen dan de Algemene Rekenkamer 
heeft geïnterpreteerd.  
Ik wil benadrukken dat op de meerderheid van de leningen en garanties mijn voorafgaand toezicht 
conform het Beleidskader risicoregelingen heeft plaatsgevonden. 
 
Volgens het Beleidskader risicoregelingen, onderdeel van de Begrotingsregels van het huidige 
kabinet, voert de minister van Financiën voorafgaand toezicht uit op leningen en garanties. 
De Algemene Rekenkamer geeft aan dat er geen heldere procedure is voor het uitvoeren van het 
voorafgaand toezicht zoals is opgenomen in het Beleidskader risicoregelingen en maakt een link 
met het voorafgaand toezicht in de Comptabiliteitswet.  
Er is sprake van een verschil in de invulling van het voorafgaand toezicht conform het Beleidskader 
risicoregelingen en de Comptabiliteitswet. Het is te begrijpen dat er door gebruik van dezelfde term 
verwarring is ontstaan. Daarom zal mijn departement de komende tijd acties ondernemen om 
duidelijkheid te scheppen over de invulling van het toezicht van de minister van Financiën bij 
risicoregelingen. Daarnaast worden de procedures rondom het besluitvormingsproces verder 
verbeterd en intern en extern onder de aandacht gebracht.  
 
Met betrekking tot het toezicht op de fiscale regelingen wil ik ter nuancering aangeven dat de 
afgelopen jaren is ingezet op tijdige en goede evaluaties van fiscale regelingen. Ook is in de vorig 
jaar verschenen doorlichting van de evaluaties van fiscale regelingen een volledig overzicht 
gegeven van alle fiscale regelingen en de uitgevoerde evaluaties daarvan in de periode 2010-2018. 
In de doorlichting waren ook aanbevelingen opgenomen die het kabinet heeft overgenomen. Voor 
mijn beoordeling van de omgang met de vier regelingen die de Algemene Rekenkamer heeft 
onderzocht verwijs ik graag door naar het antwoord op vraag 36. Ik deel echter de conclusie van 
de Algemene Rekenkamer dat de naleving van het toetsingskader kan worden verbeterd. Ik zal mij 
daarom blijven inspannen zodat het toetsingskader bij fiscale wetgeving consequenter wordt 
toegepast, zowel bij evaluaties van fiscale regelingen als nieuwe. Ik maak daarbij graag van de 
gelegenheid gebruik te melden dat momenteel wordt gewerkt aan een rijksbrede herziening van 
het Integraal afwegingskader om de toepassing ervan rijksbreed te verbeteren.   
 
Over het toezicht op het rijksbreed financieel beheer kan ik het volgende zeggen: de 
verantwoordelijkheid voor de kwaliteit van het financieel beheer van een departement ligt bij de 
betreffende bewindspersonen (artikel 4.1 Comptabiliteitswet). Ik heb de 
systeemverantwoordelijkheid voor het rijksbreed financieel beheer. De minister van Financiën 
bevordert de doelmatigheid van het financieel beheer (artikel 4.11 Comptabiliteitswet). Dit houdt in 
dat het ministerie van Financiën voorwaarden schept voor het rijksbreed optimaal functioneren van 
financieel beheer, bijvoorbeeld door het stellen van regels en kaders en het volgen van de aanpak 
van de rijksbrede onvolkomenheden op het gebied van financiële bedrijfsvoering.  
Mijn departement biedt, indien nodig, ondersteuning bij het op orde krijgen van het financieel 
beheer door kennisuitwisseling en het inzetten van aanwezige expertise op mijn departement. Mijn 
departement neemt het financieel beheer niet over en houdt afstand om overbodige bemoeienis te 
voorkomen.  
De afgelopen tijd heeft mijn departement het ministerie van VWS ondersteund bij het op orde 

Vraag 34 
Hoe duidt u de signalering van de Algemene Rekenkamer dat ‘geen nieuwe grote wissels’ mogen 
worden getrokken op de Belastingdienst en betekent de opmerking dat niet alles kan bij de 
Belastingdienst omdat de Belastingdienst meer tijd en ruimte nodig heeft dat een grote 
reorganisatie daarmee is uitgesloten? 
 
Antwoord op vraag 34 
De Belastingdienst is volgens de Algemene Rekenkamer gebaat bij besluitvorming waarin realisme 
en ambitie hand in hand gaan, van regeerakkoord tot de jaarlijkse belastingplannen. Een goed 
uitvoerbaar belastingstelsel is een belangrijke randvoorwaarde voor een goed functionerende 
Belastingdienst. Uitvoeringstoetsen dienen daarom met aandacht te worden gewogen door kabinet 
en parlement, waarbij een realistisch beeld ontstaat van de mogelijkheden om een maatregel uit te 
voeren. Als de fiscale wetgeving groeit, dan legt dit druk op de capaciteit inclusief de inpasbaarheid 
in de ICT-systemen. Dit pleidooi wordt door mij in mijn reactie op het Verantwoordingsonderzoek 
[1]
Financiën & Nationale Schuld 2020 van harte onderschreven.  
In de Kamerbrief van 21 april bent u geïnformeerd over de voortgang op het ontvlechtingstraject 
waarin Toeslagen en Douane als zelfstandige directoraten-generaal worden gepositioneerd naast de 
Belastingdienst. Hierdoor kan de DG Belastingdienst zich richten op haar kerntaak, namelijk het 
heffen en innen van Belastingen, en op het oplossen van de specifieke uitdagingen voor de eigen 
organisatie. Zo kan DG Belastingdienst de balans tussen realisme en ambitie beter borgen. De 
ontvlechting verloopt stapsgewijs zodat bij elke stap bewust wordt afgewogen wat de gevolgen per 
organisatieonderdeel zijn, wat de toegevoegde waarde ervan is en of er mogelijk sprake is van een 
bredere impact. 
 
 
 
 
 
  
 
[1]
 VO2020+Financien+IXA+en+Nationale+Schuld+IXB+reactie+min+fin.pdf 

Vraag 36 
Wat is uw mening over het wegnemen van de fiscale regelingen die de Algemene Rekenkamer 
heeft onderzocht? 
Antwoord op vraag 36 
De Algemene Rekenkamer heeft vier regelingen onderzocht en een eigen oordeel gegeven ten 
aanzien van te beoordelen punten uit het toetsingskader fiscale regelingen. De conclusies van de 
Algemene Rekenkamer zijn samengevat in een tabel. Naar de mening van het kabinet verdienen 
3
deze conclusies enige nuancering, die in de bestuurlijke reactie zijn opgenomen . Het onderzoek 
naar de aftrek specifieke zorgkosten uit 2016 betrof een inventarisatie van het gebruik en was 
geen evaluatie met de vraag of werd voldaan aan het toetsingskader fiscale regelingen. De 
evaluatie zal terugkomen in de evaluatieplanning in de begroting van 2022. De evaluaties van de 
kleinschaligheidsinvesteringsaftek (KIA) en de landbouwvrijstelling zijn naar de Tweede Kamer 
gestuurd inclusief een kabinetsstandpunt over die regelingen. De evaluatie van de lijfrenteaftrek 
loopt mee in het geheel van de aanstaande pensioenhervorming. In het algemeen geldt dat bij de 
afweging van fiscale regelingen ook de politieke context een belangrijke rol speelt. Wel is het zo 
dat bij eerdere evaluaties de vragen uit het toetsingskader in sommige gevallen niet voldoende zijn 
meegenomen in de onderzoeksopzet van de evaluaties. In toekomstige evaluaties zullen daarom 
indien mogelijk de vragen uit het toetsingskader explicieter worden meegenomen in de evaluaties. 
 
  
 
3
 Reactie minister van Financiën op Verantwoordingsonderzoek 2020 Financiën en 
Nationale Schuld | Brief | Algemene Rekenkamer 

Vraag 38 
Wat zijn de voor- en nadelen van subsidies ten opzichte van fiscale regelingen? 
Antwoord op vraag 38 
Subsidies hebben een aantal voordelen ten opzichte van fiscale regelingen. Zo vallen subsidies 
binnen het uitgavenplafond van het betreffende departement, waardoor er jaarlijks een meer 
integrale afweging kan plaatsvinden met andere instrumenten op dat beleidsterrein. Tegelijkertijd 
werken subsidies vaak meer disciplinerend dan bij fiscale regelingen, die op enkele uitzonderingen 
na niet zijn gebudgetteerd. De veelheid aan fiscale regelingen draagt daarnaast bij aan de 
complexiteit van het belastingstelsel, vraagt expertise van de Belastingdienst op het beleidsterrein 
van andere departementen en geeft extra druk bij de uitvoering van de fiscale wet- en regelgeving.  
In sommige gevallen kan een fiscale regeling meer voor de hand liggen dan een subsidie, 
bijvoorbeeld als de regeling sterk samenhangt met onderdelen van de fiscaliteit. Denk hierbij 
bijvoorbeeld aan de arbeidskorting. Voorts spelen bij de afweging tussen een fiscale aftrek en een 
directe subsidie vragen als: wat is de gewenste afbakening van de regeling, wat het betekent voor 
de effectiviteit van de regeling, wie de regeling uitvoert en wat het betekent voor de 
administratieve lasten en de uitvoeringslasten. Aangezien deze afwegingen per regeling kunnen 
verschillen, is het belangrijk dat er bij de evaluatie van bestaande regelingen en de afweging bij 
nieuwe regelingen voldoende aandacht is voor de voor- en nadelen om bij die regeling te kiezen 
voor dan wel een fiscale regeling dan wel een subsidie. Dit doet het Rijk aan de hand van het 
Integraal afwegingskader voor beleid en regelgeving (IAK). Bij fiscale regelingen wordt gebruik 
gemaakt van het toetsingskader fiscale regelingen, waarin expliciet de vraag wordt gesteld of een 
fiscale regeling dan wel subsidie de voorkeur verdient. 
  

Vraag 40 
Is het langzamerhand niet de allerhoogste tijd om één goed doordacht, eenduidig en overzichtelijk 
toetsingskader op te stellen voor een breed scala aan uiteenlopende beleidsprogramma’s en allerlei 
regelingen, te weten een kader dat niet alleen voorziet in een te doorlopen toets bij de start van 
beleid, maar dat ook voorziet in monitoring op aspecten als behaalde resultaten in relatie tot 
beleidsdoelen, kosten in verhouding tot opbrengsten, doeltreffendheid, doelmatigheid, eventueel 
proportionaliteit en subsidiariteit, met andere woorden; een raamwerk kortom dat zowel de 
regering als het parlement houvast biedt om beleid niet alleen in gang te zetten, maar ook 
tussentijds te toetsen om het tijdig te kunnen bijstellen of te beëindigen? 
Antwoord op vraag 40 
Het kabinet deelt de wens om tot een goed doordacht raamwerk te komen waarbij aspecten zoals 
benoemd in de vraag over een breed scala aan beleidsinstrumenten getoetst kunnen worden. Er 
wordt momenteel gewerkt aan een Rijksbrede herziening van het integraal afwegingskader (IAK) 
om de toepassing ervan Rijksbreed te verbeteren. Daarnaast is op fiscaal terrein nadrukkelijk 
aandacht voor artikel 3.1 van de Comptabiliteitswet en is er vorig jaar een pilot uitgevoerd waarbij 
voor de fiscale maatregelen de passages over doeltreffendheid en doelmatigheid extra zijn 
uitgelicht.  
Tot slot is het belangrijk op te merken dat een van de verbeterpunten uit zowel het Eindrapport 
Evaluatiedoorlichting Fiscale Regelingen als de Studiegroep Begrotingsruimte ziet op het 
consequenter toepassen van het toetsingskader zelf, bij zowel evaluaties van bestaande fiscale 
regelingen als de beoordeling van nieuwe fiscale regelingen. Het kabinet deelt de conclusie dat de 
naleving van het toetsingskader kan worden verbeterd en zal zich blijven inspannen dat het 
toetsingskader bij fiscale wetgeving consequenter wordt toegepast. 
 

Vraag 42 
Is het kabinet, terugblikkend op twee decennia aan verzuchtingen over het volslagen gebrek aan 
inzicht over doelen, resultaten en kosten van fiscale regelingen, constaterende dat de (fiscale) 
instrumentkeuze nadrukkelijker moet worden onderzocht en dat zo veel mogelijk een 
horizonbepaling moet worden gehanteerd, overwegende dat kwaliteit boven kwantiteit zou dienen 
te worden gesteld, van oordeel dat er over de afgelopen twee decennia geen wezenlijke 
verbetering heeft opgetreden met betrekking tot een toetsingskader voor financiële regelingen 
waarmee zowel de regering als het parlement de beleidsdoelen, doeltreffendheid, doelmatigheid en 
het kostenaspect bij aanvang kunnen vaststellen, bij voortgang kunnen monitoren en de 
betreffende regelingen aansluitend weloverwogen kunnen wijzigen of beëindigen? 
Antwoord op vraag 42 
Het kabinet onderschrijft niet het beeld over het volslagen gebrek aan inzicht dat in de 
vraagstelling wordt geschetst. Er zijn, mede naar aanleiding van de rapporten van de Algemene 
Rekenkamer, de afgelopen twee decennia belangrijke stappen gezet om het inzicht in fiscale 
regelingen te verbeteren. Een eerste belangrijke stap is iets meer dan twee decennia geleden gezet 
door jaarlijks in de Miljoenennota een overzicht op te nemen van de belastinguitgaven. De Kamer 
wordt daarmee elk jaar geïnformeerd over de kosten van de bestaande regelingen. Dat overzicht 
omvat inmiddels ook van alle regelingen de doelstelling, een korte omschrijving van de regeling, de 
laatst uitgevoerde evaluatie en een planning van de volgende evaluatie. Er is een toetsingskader 
voor belastinguitgaven ontwikkeld om nieuwe en bestaande regelingen te beoordelen op onder 
meer doelmatigheid en effectiviteit.  
Daarnaast is gewerkt aan een sluitende evaluatieprogrammering van alle belastinguitgaven. Alle 
individuele evaluatierapporten zijn naar de Kamer gestuurd en gaan vergezeld van een 
kabinetsstandpunt over de aanbevelingen die in de evaluaties zijn opgenomen. In 2017 is de 
beperkende definitie van belastinguitgaven losgelaten en is het overzicht uitgebreid tot ‘fiscale 
regelingen’. Dit was mede naar aanleiding van het rapport van de studiegroep begrotingsruimte en 
rapporten van de Algemene Rekenkamer. In 2010 en 2019 zijn doorlichtingen gemaakt van de 
uitgevoerde evaluaties om zo doende inzicht te krijgen in wat de evaluaties opleveren. Ook deze 
rapporten zijn met de Kamer gedeeld. In de laatste doorlichting is geconcludeerd dat met name de 
instrumentkeuze en de horizonbepaling sterk onderbelicht zijn in de uitgevoerde evaluaties en dat 
daar in de volgende evaluaties nadrukkelijk aandacht aan moet worden besteed. Het kabinet wijst 
4
ook op de Bouwstenen voor een beter belastingstelsel die in mei 2020 naar de Kamer zijn 
gestuurd. Daarin is ook aandacht besteed aan de uitgevoerde evaluaties van fiscale regelingen. 
Verder bevat de Rijksbegroting sinds vorig jaar de Strategische Evaluatie Agenda, die als doel heeft 
om de kwaliteit van evaluaties en daarmee overheidsbeleid te verbeteren.  
e
Wel is het zo dat zowel de rapporten Bouwstenen voor een beter Belastingstelsel als de 16 
Studiegroep begrotingsruimte (SBR) concluderen dat het toetsingskader in sommige gevallen 
onvoldoende wordt doorlopen bij zowel evaluaties van bestaande fiscale regelingen als bij de 
beoordeling van nieuwe regelingen. Het kabinet zal zich blijven inspannen dat het toetsingskader 
bij fiscale wetgeving consequenter wordt toegepast.  
  
 
4
 Kamerstukken 2019/2020, 32140 nr. D 

Vraag 44 
Waarom zijn bij de Catshuisregeling niet precies de voorschriften gevolg zoals opgenomen in artikel 
2.27 Comptabiliteitswet? Hoe beoordeelt u de gang van zaken ten aanzien van rechtmatigheid van 
de compensatieregeling? Kunt u aangeven hoe u dit in de toekomst gaat doen, om niet meer in een 
grijs gebied te zitten? 
 
Antwoord op vraag 44 
Het gaat hier vooral om een interpretatie van het verplichtingenbegrip waarover met de 
Auditdienst Rijk en de Algemene Rekenkamer op ambtelijke niveau een discussie is ontstaan. 
Beiden waren van mening dat door communicatie over de Catshuis-regeling, richting de getroffen 
ouders een afdwingbare juridische verplichting was ontstaan, terwijl dit naar mijn mening ook 
anders kon worden geïnterpreteerd.  
 
In de brief aan uw Kamer van 22 december 2020 werd immers gesproken over een aanbod aan de 
ouders en   daarnaast wordt een aanvraag van een ouder altijd eerst beoordeeld. Het aangaan en 
vastleggen van de verplichting ontstaat in een dergelijke situatie pas bij een afgegeven positieve 
beschikking op die aanvraag. Nog afgezien daarvan zou, indien met de aankondiging van het 
aanbod het vertrouwen zou zijn gewekt dat € 30.000 wordt uitgekeerd, dit nog niet betekenen dat 
er een financiële verplichting is ontstaan. Die ontstaat pas als een derde zich beroept op het 
opgewekte vertrouwen dat hij schade heeft geleden nu alsnog niet tot betaling wordt overgegaan 
en dit bij de rechter worden afgedwongen. 
 
Het vraagstuk over het al dan niet zijn aangegaan van een verplichting is opgelost door voor het 
totale (verwachte) bedrag aan uitgaven voor de regeling alsnog een verplichting in het jaarverslag 
2020 op te nemen, hetgeen ook is gebeurd. Daarmee ontstond echter een nieuw probleem; door 
het in 2021 alsnog opnemen van de verplichting in boekjaar 2020 ontstond er een overschrijding 
van het verplichtingenbudget 2020 omdat de benodigde verhoging van het verplichtingenbudget 
2020 niet middels een suppletoire begrotingswet door beide Kamers was geautoriseerd. De 
aangegane verplichting werd daarmee automatisch onrechtmatig. Door de volgordelijkheid kon het 
beroep op artikel 2.27, tweede lid, van de CW bij indiening van de incidentele suppletoire begroting 
de onrechtmatigheid niet meer voorkomen. Het artikel is er immers op gericht om het parlement te 
informeren over spoedeisende uitgaven voordat kasuitgaven en verplichtingen zijn gedaan of 
aangegaan.   
 
De AR heeft ondanks haar kritische oordeel ook in haar rapport aangegeven dat in deze discussie 
sprake is van een grijs gebied. 
 
Om in de toekomst dergelijke discussies te voorkomen is daarom vanuit Financiën voorgesteld om 
met departementen en de controleurs het bredere gesprek over de uitwerking van het 
verplichtingenbegrip te voeren. 
 
 
  

Vraag 46 
Hoe verklaart u het feit dat de rechtmatigheid van de overheidsuitgaven, maar ook die van de 
verplichtingen, zo onder druk staat? 
 
Antwoord op vraag 46 
Zie antwoord op vraag 6. 
  

Vraag 48 
Hoe verklaart u het niet tijdig informeren van de Kamer inzake een aantal coronaregelingen, te 
weten de Garantie Ondernemingsfinanciering uitbraak coronavirus (GO-C), de Corona-
OverbruggingsLening (COL-faciliteit) en de Tegemoetkoming Ondernemers Getroffen Sectoren 
COVID-19 (TOGS)? 
 
Antwoord op vraag 48  
Artikel 2.27 lid 2 van de Comptabiliteitswet (CW) schrijft voor dat zo lang een voorstel van wet tot 
wijziging van een begrotingsstaat niet tot wet is verheven en in werking is getreden, wordt nieuw 
beleid dat ten grondslag ligt aan die wijziging, niet in uitvoering genomen, tenzij uitstel van de 
uitvoering naar het oordeel van de minister die het aangaat niet in het belang is van het Rijk en hij 
de Staten-Generaal daarover heeft geïnformeerd. 
Het kabinet heeft de Tweede Kamer tijdig over de drie regelingen geïnformeerd. Voor de GO-C en 
COL-faciliteit was dit in de Kamerbrief van 7 april 2020 (Kamerstukken II, 2020-2021, 35420, nr. 
e
16) en voor de TOGS Caribisch Nederland in de 3 Incidentele Suppletoire Begroting van 7 mei 
2020 (Kamerstukken II, 2020-2021, 35451).  
De brieven hadden echter ook naar de Eerste Kamer gestuurd moeten worden en daarnaast had in 
die brieven de passage opgenomen moeten worden waarin een beroep werd gedaan op artikel 2.27 
e
lid 2 van de Comptabiliteitswet (CW). Dit is abusievelijk niet gebeurd. Wel is de 2 Incidentele 
Suppletoire Begroting van 15 april 2020 (Kamerstukken II, 2020-2021, 35438), waarin de 
budgetten voor de GO-C en COL zijn opgenomen, per brief van 24 april 2020 naar de Eerste Kamer 
gestuurd, met vermelding van artikel 2.27 lid 2 van de CW. 
 
  

Vraag 50 
Acht u de ondersteuning van de Auditdienst Rijk en het ministerie van Financiën bij het opstellen 
van de financiële verantwoording over 2020 van het ministerie van VWS met terugwerkende kracht 
voldoende? 
 
Antwoord op vraag 50 
Hierbij wil ik benadrukken dat de verantwoordelijkheid voor de kwaliteit van het financieel beheer 
en het opstellen van de verantwoording bij de betreffende ministers ligt (zie artikel 4.1 van de 
Comptabiliteitswet). Vanuit mijn systeemverantwoordelijkheid volgt mijn departement de 
onvolkomenheden op financieel beheer en ondersteunen we departementen door onder andere het 
beschikbaar stellen van succesvolle praktijkvoorbeelden. De Auditdienst Rijk is verantwoordelijk 
voor het uitvoeren van de controle op de verantwoording van het ministerie van VWS.  
De afgelopen tijd heeft mijn departement het ministerie van VWS ondersteund bij het op orde 
krijgen van de verantwoording. Dat hebben wij gedaan op het moment dat het ministerie van VWS 
ons hierom vroeg, in het najaar van 2020. Ook de Auditdienst Rijk heeft hierbij een 
ondersteunende rol gespeeld, uiteraard met behoud van hun onafhankelijke positie.  
 
Daar waar nodig zal mijn departement het ministerie van VWS blijven ondersteunen met het op 
orde krijgen van het financieel beheer.  
 
 
 
  

Vraag 52 
Waarom is de Kamer voor een voldongen feit gesteld inzake de Catshuisregeling? 
 
Antwoord op vraag 52 
5
In de brief van 22 december jl. is de Catshuisregeling aangekondigd. Hierbij heeft het kabinet 
aangegeven alle getroffen ouders een aanbod te doen om alvast een bedrag van € 30.000 uit te 
keren. Het aanbod staat open voor alle ouders die gedupeerd zijn door de ‘alles-of-niets’ uitleg van 
de kinderopvangtoeslag of de buitensporige fraudejacht. Dit bedrag wordt niet verrekend met 
lopende toeslagen en hoeft niet terug te worden betaald. Ouders die al eerder een bedrag hebben 
ontvangen, worden aangevuld tot € 30.000. Hierbij is toen tevens aangegeven dat het kabinet 
graag met uw Kamer het gesprek wil aangaan over de maatregelen en is de mogelijkheid geboden 
voor een technische briefing met een toelichting op de aangekondigde maatregelen. Bij de brief 
6
van 15 januari jl. is de uitwerking van de Catshuisregeling in een besluit als bijlage toegestuurd. 
Toen is tevens de eerste incidentele suppletoire begroting 2021 meegestuurd, waarin de extra 
uitgaven voor het herstel zijn begroot. Vanwege het spoedeisende karakter van deze maatregelen 
heeft het kabinet in de incidentele suppletoire begroting een beroep gedaan op lid 2 van artikel 
2.27 van de Comptabiliteitswet 2016, zodat spoedig gestart kon worden met het uitbetalen aan 
gedupeerde ouders. In de debatten van 19 januari en 10 en 11 februari jl. is hierover verder met u 
van gedachte gewisseld. 
Zoals u bekend hebben de ADR en de AR echter geconcludeerd dat met de brief en verklaring van 
de staatsecretaris een afdwingbare verplichting is ontstaan en daarmee geen recht was gedaan aan 
het budgetrecht van uw kamer. Zie hiertoe mijn antwoord op vraag 44. 
 
 
 
 
 
5
 Kamerstukken II, 2020/21, 31066, nr. 772. 
6
 Kamerstukken II, 2020/21, 35510, nr. 4. 

Vraag 54  
Bij hoeveel ondernemers kon achteraf niet aangetoond worden dat de opgegeven bedragen aan 
omzetverlies en vaste lasten aannemelijk zijn? 
 
Antwoord op vraag 54  
In de aselecte steekproef blijkt dat 117 ondernemingen op een steekproefpopulatie van 382 
bedrijven (circa 31%) het verwachte omzetverlies en de verwachte vaste lasten op verzoek van 
RvO niet aannemelijk hebben kunnen maken. 
 
 
  

Vraag 56 
Gaat u monitoren welke gevolgen het uitblijven van boekenonderzoeken heeft op de naleving van 
belastingregels? 
 
Antwoord op vraag 56 
In de begroting IX Financiën en Nationale Schuld zijn key performance indicators (KPI’s) 
opgenomen voor de compliance (naleving) en kengetallen voor de belastingmoraal. De realisatie op 
deze KPI’s voor het jaar 2020 laten geen verslechtering zien.  In 2021 zal een aanvullende meting 
worden gedaan naar de effecten van de coronacrisis op de nalevingsbereidheid van MKB-
ondernemers, omdat dan pas steekproeven over 2020 kunnen worden uitgevoerd.  
 
 
 
 
 
  

Vraag 58 
Hoe gaat u ervoor zorgen dat de informatiebeveiliging in 2021 echt beter is/wordt dan in 2019 en 
2020? 
 
Antwoord op vraag 58 
Informatiebeveiliging is nooit ‘af’. Er is sprake van een toenemend dreigingsniveau en toenemende 
afhankelijkheid van informatie. Om een bestaand niveau te handhaven is dus blijvende aandacht 
en investering nodig is. 
Departementen hebben zich mede naar aanleiding van de rapportage van de AR uitgesproken om 
te werken aan de tekortkomingen en hebben acties gepland.  In de gesprekken van CIO Rijk en 
CISO Rijk met de departementen wordt dit expliciet  besproken. 
Om de komende jaren extra stappen te zetten op het gebied van informatiebeveiliging zijn diverse 
maatregelen benoemd in de nieuwe I-strategie Rijk. Deze is op dit moment in besluitvorming.  
Daarnaast is naar aanleiding van het ‘Cybersecuritybeeld Nederland (CSBN) 2020’ in diverse 
bestuurlijke overleggen geconcludeerd dat versnelling nodig is om de digitale weerbaarheid binnen 
de rijksoverheid en vitale sectoren te verhogen. De NCTV en CIO Rijk werken diverse versnellings-
maatregelen uit. Onderdeel hiervan zijn de verdere uitbreiding van het nationaal detectie netwerk, 
scannen op kwetsbaarheden, ‘pas toe of leg uit’ bij beveiligingsadviezen, zicht op netwerk- en 
informatiesystemen en het intensiveren van de samenwerking tussen CIO Rijk en het NCSC. 
 
 
 
 
  

Vraag 60 
Hoe beoordeelt u de uitspraak van de Algemene Rekenkamer dat er al jarenlang onvoldoende 
budget beschikbaar is voor onderhoud van het vastgoed van het ministerie van Defensie? 
 
Antwoord op vraag 60 
- Mede naar aanleiding van de verantwoordingsrapportage van de Algemene Rekenkamer uit 
2019 (Kamerstuk 35 470 X, nr. 2) heeft het kabinet een Interdepartementaal 
Beleidsonderzoek (IBO) ingesteld naar het vastgoed van Defensie (Kamerstuk 34 919, nr. 
77). Het doel van dit IBO was om de problematiek te onderzoeken en beleidsopties te 
bieden voor een structureel betaalbare en toekomstvaste portefeuille. 
- Het IBO concludeert net als de Algemene Rekenkamer dat er een disbalans is ontstaan 
tussen het beschikbare budget en de behoefte die voortvloeit uit de huidige 
vastgoedportefeuille. Dat evenwicht moet worden hersteld. Om het vastgoed op orde te 
brengen wordt ook aanbevolen om de randvoorwaarden van vastgoedmanagement, 
waaronder een betere informatievoorziening, in te vullen en een stabiel vastgoedstelsel in 
te richten.  
- Vanwege de demissionaire status van het huidige kabinet, worden de beleidsmatige keuzes 
overgelaten aan een volgend kabinet.  
 
  

Vraag 64 
Hoe verklaart u dat bij alle vier de onderzochte fiscale regelingen die de Algemene Rekenkamer 
heeft onderzocht, uit het toetsingskader blijkt dat deze niet hadden mogen worden ingezet? 
Antwoord op vraag 64 
De Algemene Rekenkamer heeft vier regelingen onderzocht en een eigen beoordeling gegeven ten 
aanzien van te beoordelen punten uit het fiscaal toetsingskader. Naar de mening van het kabinet 
verdienen de conclusies van de Algemene Rekenkamer enige nuancering, die in de bestuurlijke 
reactie zijn opgenomen (zie verder ook het antwoord vraag 36). Daarnaast geldt ook hier het 
algemene punt dat niet alleen de uitkomsten van het toetsingskader, maar ook politieke 
afwegingen een rol spelen.  
  

Vraag 69 
Hoe gaat u ervoor zorgen dat bij alle fiscale regelingen bekend is of de beoogde doelen en effecten 
worden bereikt en tegen welke prijs? 
Antwoord op vraag 69 
Er wordt gevraagd of er voor gezorgd kan worden dat doeltreffendheid en doelmatigheid (tegen 
welke prijs worden effecten bereikt) van alle fiscale regelingen bekend worden. Hierbij verwijs ik 
naar artikel 3.1 van de Comptabiliteitswet (CW3.1) die bepaalt dat alle beleidsvoorstellen een 
toelichting moeten bevatten op doeltreffendheid en doelmatigheid. Om de toepassing en 
vindbaarheid van CW3.1 te verbeteren is al een pilot geweest. Momenteel wordt gekeken naar hoe 
dit verder vormgegeven kan worden, zodat voor de Kamer op een toegankelijke manier de 
doeltreffendheid en doelmatigheid worden gepresenteerd. Aan de toepassing van CW3.1 raakt ook 
het belang van goede evaluaties en de beschikbaarheid van data om die uit te voeren. Momenteel 
vormt in veel gevallen de databeschikbaarheid een beperkende factor bij het vaststellen van 
doeltreffendheid en doelmatigheid. Door bij de invoering, middels toepassing CW3.1, al na te 
denken over de evaluatie en de benodigde data kan er later bij evaluatie een betere beoordeling 
gegeven worden over doeltreffendheid en doelmatigheid. Ten slotte zal in de komende 
Miljoenennota in bijlage 9 meer aandacht besteed worden aan de uitkomsten van evaluaties. 
 
  

