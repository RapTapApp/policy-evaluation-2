Vraag 1:
Op welke wijze wilt u de handelsbetrekkingen met middeninkomenslanden bevorderen,
zoals in Noord Afrika? En op welke wijze wilt u bevorderen dat er wordt gewerkt aan
regionale economische integratie?
Antwoord:
We gaan met steeds meer landen van een hulp- naar een handelsrelatie. Het doel voor
middeninkomenslanden is om in te zetten op de intensivering van de handelsrelaties.
Hiertoe vinden er met enige regelmaat handelsmissies plaats naar deze landen, ook in
Noord Afrika. Een aantal van deze missies wordt begeleid op politiek of hoog ambtelijk
niveau. Gezien de gemeenschappelijke problematiek in de landen in Noord Afrika is de focus
van deze missies vaak grensoverschrijdend en regionaal.
Vrijhandelsakkoorden dragen ook bij aan een intensievere handelsrelatie met
middeninkomenslanden. Nederland en de EU zetten hierbij in op zoveel mogelijk regionale
akkoorden. Intensievere regionale handel draagt in hoge mate bij aan economische
ontwikkeling en regionale politieke stabiliteit. Regionale economische integratie draagt bij
aan vergroting van markten waardoor handel en investeringen door lokale en Nederlandse
bedrijven kunnen toenemen. In Afrika wordt door de regionale economische
gemeenschappen en de Afrikaanse Unie gewerkt aan verbetering van regionale handel en
infrastructuur. Met grotere regionale markten nemen de kansen op economische groei en
armoedebestrijding toe.
In Oost Afrika ondersteunt Nederland de East African Community op het terrein van
handelsbevordering door o.a. steun aan een douane unie, ‘one stop border posts’ en het
wegnemen van ‘non tariff barriers’ (Trademark East Africa). In West Afrika wordt al 10 jaar
gewerkt aan bevordering van regionale handel voor verbetering van de landbouwproductie
en, met de Wereld Douane Unie, verbetering van de capaciteiten van douanediensten. In
overleg met ECOWAS (Economic Community of West African States) wordt nader
onderzocht welke rol Nederland kan spelen om regionale voedsel- en landbouwmarkten te
ondersteunen. ECOWAS beschikt al over een regionaal programma en investeringsfonds
voor de landbouwsector en voedselzekerheid. Hierbij wordt tevens aansluiting gezocht bij
topsectoren zoals uitgangsmaterialen, tuinbouw, agro-food en logistiek. Juist op deze
terreinen hebben Nederlandse bedrijven veel te bieden (kennis, technologie, investeringen).
Zie verder mijn antwoord op vraag 68 over de kansen voor regionale handel in West-Afrika.
Ook worden de hiervoor genoemde bestaande activiteiten voortgezet.
Ook regionale ontwikkelingsbanken zoals de African Development Bank en de ECOWAS
Bank for Investment and Development (EBID) spelen een belangrijke rol bij regionale
economische integratie. Op 7 maart heb ik gesproken met de president van de Afrikaanse
Ontwikkelingsbank, Dr. Donald Kaberuka. Tijdens dit gesprek is samenwerking voor
regionale integratie en handelsfacilitatie aan de orde gekomen. Kaberuka benadrukte het
belang van infrastructuur voor regionale integratie, private sector ontwikkeling en
voedselzekerheid. Eventuele donor financiering voor het regionaal investeringsprogramma
in West Afrika zal via de EBID wordt verstrekt.
1

De nieuwe definitie van ODA is tevens onderwerp van een Interdepartementaal Beleids
Onderzoek. Dit IBO komt medio 2013 met een advies dat ik graag gebruik in het
internationale debat. In dat onderzoek zal onder meer ook gekeken worden naar de rol van
Internationale Publieke Goederen zoals veiligheid en klimaat bij een nieuwe ODA-definitie.
Other Official Flows zijn net als ODA publieke stromen die gericht zijn op een land van de
DAC-lijst. Zij voldoen echter niet geheel aan één of meer van de andere ODA-criteria die
betrekking hebben op het type stroom ( bv kapitaal, schenking, lening), het
ontwikkelings/welvaartsdoel van de transactie of het concessionele karakter ervan. Het
verbreden van de ODA-definitie zal er in mijn opzet toe leiden dat meer
ontwikkelingsrelevante uitgaven onderdeel van ODA zullen uitmaken (zie ook het antwoord
op vraag 452).
3

Vraag 4:
Hoeveel is er in de periode 1950-2012 in totaal door Nederland uitgegeven aan
ontwikkelingshulp?
Antwoord:
Onderstaande tabel toont de Nederlandse uitgaven aan ontwikkelingssamenwerking vanaf
1959, cijfers van voor 1959 zijn niet beschikbaar. De bedragen tot en met 2001 zijn
weergegeven in Amerikaanse dollars, de bedragen vanaf 2002 in euro’s.
Bedragen USD mln
JAAR UITGAVEN
1959 50,0
1960 35,3
1961 55,9
1962 65,0
1963 37,8
1964 49,2
1965 69,6
1966 93,9
1967 113,5
1968 123,3
1969 143,1
1970 196,4
1971 216,2
1972 306,7
1973 322,1
1974 436,0
1975 608,3
1976 728,4
1977 907,6
5

Bedragen EUR mln
JAAR UITGAVEN
2002 3.828,3
2003 3.816,2
2004 3.947,8
2005 4.231,0
2006 4.692,3
2007 4.843,6
2008 5.048,8
2009 4.728,4
2010 4.877,1
2011 4.686,0
2012 4.375,4
7

De bijlagen bij deze antwoorden bevatten het volledige overzicht over de periode 1960-
2012. Eerdere gegevens zijn niet beschikbaar. Bijlage 1 geeft het overzicht van de
schenkingen aan landen t/m 2011 (in USD) en bijlage 2 het overzicht van de leningen t/m
2011 (in USD). Een overzicht van de schenkingen en leningen in 2012 is nog niet
beschikbaar in de OESO/DAC database.
NL ODA 1959_2012 NL ODA 1959_2012
net oda.xlsx loans.xlsx
9

Vraag 7:
Hoeveel wordt er in 2012 en 2013 door Nederland besteed aan het multilaterale kanaal?
Hoeveel van dit bedrag gaat er naar de EU, de VN en internationale financiële instellingen
(gaarne per onderdeel uitgesplitst)
Antwoord:
bedragen x euro 1000 2012 2013
Multilateraal 1.550.563 1.701.875
waarvan EU 470.583 507.044
waarvan VN 374.076 365.528
waarvan internationale financiele
instellingen 318.948 318.064
11

Vraag 9:
Hoeveel wordt er in 2012 en 2013 door Nederland besteed aan het bedrijfsleven kanaal?
Hoeveel van dit bedrag gaat er naar ORET, PSOM, FMO en CBI (gaarne per onderdeel
uitgesplitst)?
Antwoord:
bedragen x euro 1000 2012 2013
Bedrijfsleven 343.270 404.184
waarvan ORET 35.815 55.000
waarvan FMO 24.704 31.448
waarvan PSOM 59.635 58.200
waarvan CBI 28.926 25.026
13

Uitgaven 2005 2006 2007 2008 2009 2010 201 2012 201
x EUR 1.000 1 3
EKI- 260.00 223.60 282.60 59.60 27.90 350.30 4.60 93.60 0
kwijtscheldi 0 0 0 0 0 0 0 0
ng
Reservering 2014 2015 2016 2017
x EUR 1.000
EKI- 150.000 120.000 150.000 150.000
kwijtschelding
% van totale 4% 3% 4% 4%
ODA-budget
15

Vraag 12:
Kunt u een overzicht geven van de salarissen van de directeuren van Oxfam Novib, ICCO,
Cordaid en Hivos in 2012 en 2013?
Antwoord:
De directeurssalarissen van zowel Oxfam Novib, ICCO, Cordaid en Hivos zijn als volgt (in
euro per jaar):
2012 2013
Oxfam NOVIB
Directeur 1 104.367
Directeur 2 92.016
Directeur 3 92.016
Directeur 4 87.733
ICCO
Directeur 1 126.975 126.975
Directeur 2 111.649 111.649
Cordaid
Directeur 1 111.592 113.172
Directeur 2 102.560 104.016
Hivos
Directeur 1 111.294 110.794
Directeur 2 80.197 82.072
Bron: communicatie met de betreffende organisaties. Deze cijfers worden gepubliceerd in de jaarrapportages.
Bij Oxfam Novib zijn de salarisbesprekingen over 2013 nog niet afgerond waardoor de
gevraagde gegevens nog niet beschikbaar zijn.
17

Vraag 14:
Werken aan duurzame en inclusieve groei zijn de belangrijke pijlers in het Regeerakkoord
en leidende principes in het nieuwe beleid. Welke definitie hanteert u ten aanzien van beide
begrippen?
Antwoord:
Duurzaamheid kent drie dimensies: sociaal, economisch en ecologisch (People, Profit,
Planet). Dat betekent dat de sociale dimensie per definitie aanwezig is in het concept
duurzame groei. Inclusieve groei legt met name nadruk op de sociale dimensie: mannen en
vrouwen moeten kunnen participeren in het economische proces door werkgelegenheid,
door investeringen in opleidingsmogelijkheden en door de toegang van kleine producenten
tot hulpbronnen (land, kapitaal, kennis) en markten te vergroten. Groene groei benadrukt
de milieudimensie en wijst op de noodzaak van efficiënter benutten van natuurlijke
hulpbronnen en energie, en de kansen die dat met zich mee brengt (OESO). Duurzame en
inclusieve groei is dus een vorm van economische groei met oog voor de sociale belangen
van mannen en vrouwen en met respect voor ecologische grenzen.
19

Vraag 16:
Ghana, Vietnam en Ethiopië geven aan de hulprelatie met Nederland te willen vervangen
door een gelijkwaardige (handels)relatie. Door middel van wat voor soort consultaties en
bevindingen is deze constatering tot stand gekomen? In hoeverre heeft u uw bevindingen
gebaseerd op input vanuit het (profit en non-profit) maatschappelijk middenveld in
Ethiopië?
Antwoord:
De Consultative Group Meeting van donoren met de Ghanese overheid in september 2010,
waar ook vertegenwoordigers van het Ghanese maatschappelijk middenveld aan
deelnamen, stond in het teken van de promotie van Ghana naar Lower Middle Income
Status. De stabiele en hoge economische groei van Ghana over de afgelopen 15 jaar leidt
tot andere hulprelaties waarbij de rol van de publieke sector afneemt ten opzicht van de
private sector. In de visie van de Ghanese overheid moet de financieringsbehoefte voor
grootschalige infrastructuur worden gedekt door concessionele leningen en investeringen
van het bedrijfsleven in Public Private Partnerschappen.
De voorkeur van Vietnam voor een gelijkwaardige economische samenwerkingsrelatie is
voortgekomen uit de frequente wederzijdse bilaterale bezoeken van de afgelopen jaren. Het
land meent nu het meest gebaat te zijn bij Nederlandse ondersteuning gericht op
verbetering van het ondernemingsklimaat en toename van wederzijdse handel en
investeringen.
De Ethiopische autoriteiten geven al jarenlang aan, in multilaterale en bilaterale kaders
(zoals tijdens mijn recente bezoek) dat zij handel en investeringen bij uitstek als de
aanjager van het ontwikkelingsproces zien, meer dan de klassieke
ontwikkelingssamenwerking. Tegelijkertijd geven zij toe dat, gezien de nog grote armoede
in het land, ontwikkelingshulp voorlopig nog nodig zal blijven. De Nederlandse investeringen
in Ethiopië zijn de afgelopen jaren gegroeid, mede gestimuleerd door het beschikbare
bedrijfsleveninstrumentarium en door inzet van reguliere OS-middelen. Deze investeringen
dragen direct bij aan het scheppen van werkgelegenheid en armoedebestrijding, maar ook
aan een duurzaam ontwikkelingsproces (via capaciteitsopbouw, absorptie van know-how,
maatschappelijk verantwoord ondernemen).
Niet alleen de Ethiopische regering heeft deze visie, ook het maatschappelijk middenveld is
positief over het combineren van ontwikkeling en economische samenwerking. Een groeiend
aantal niet-gouvernementele hulporganisaties (inclusief Nederlandse MFS-partners) stelt de
ontwikkeling van productie voor de markt, bijvoorbeeld in coöperaties, centraal in hun
activiteiten.
21

Vraag 18:
Op welke manier gaat u de stakeholderconsultaties ten aanzien van economische buitenland
beleid vormgeven? In hoeverre hecht u hierbij aan transparantie, verantwoording en gelijke
toegang voor maatschappelijke organisaties en bedrijven? Kunt u voorbeelden geven
waaruit dit blijkt c.q. zal blijken?
Antwoord:
Vanuit mijn ministerie is er regelmatig contact met bedrijfsleven en NGO’s over het
buitenlandse economische beleid, zowel in grote bijeenkomsten als veelvuldige individuele
contacten. Op het gebied van de handelspolitiek sturen wij voor de start van de
onderhandelingen over een handelsakkoord een zogenaamd ECHO-bericht uit naar divers
netwerk met verzoek inbreng te leveren voor het Nederlandse standpunt en de Nederlandse
inbreng in Brussel. Daarbij organiseren we bedrijfslevenconsultaties om belangen van
bedrijven in kaart te brengen. Met het bredere maatschappelijk middenveld hebben we
daarnaast in ieder geval elk half jaar contact over alle handelspolitieke ontwikkelingen. Zo
organiseerde ik begin maart een expertmiddag met NGO’s en academia over
investeringsbeschermingsovereenkomsten en vond op 4 april in Brussel een door Nederland
georganiseerd seminar plaats ter voorbereiding op mogelijk EU-VS handelsakkoord. Hierbij
waren zowel bedrijven als NGO’s welkom. Op 28 mei heeft mijn ministerie een overleg met
het maatschappelijk middenveld over hoe wij hen systematischer bij de handelspolitiek
(waaronder de start onderhandelingen over handelsakkoorden) kunnen betrekken. Ik vind
het belangrijk om de visie van deze organisaties structureel mee te nemen in de
Nederlandse inzet.
In het kader van de vormgeving van beleid en instrumenten die samenwerking stimuleren
tussen maatschappelijke organisaties en bedrijven, hebben consultaties met beide groepen
plaats gehad. Ook voor de nieuwe rondes voor de PPP fondsen zal dit het geval zijn.
23

Vraag 21:
Kunnen brievenbusmaatschappijen zonder substance in NL ook aanspraak maken op
Nederlandse investeringsbescherming? Vindt u dat wenselijk?
Antwoord:
De meeste Nederlandse investeringsbeschermingsovereenkomsten hanteren een ruime
definitie van het begrip investeerder, welke alle onder Nederlands recht (of recht van het
andere land waarmee het verdrag is gesloten) opgerichte juridische personen omvat. Zij
kunnen een beroep doen op investeringsbescherming en dit is in beginsel ongeacht of zij in
Nederland ook commerciële activiteiten ontplooien. Indien een investeerder zich puur
vanwege het starten van een investeringsgeschil in Nederland vestigt, kan het
arbitragetribunaal waar het geschil aanhangig is gemaakt, de zaak afwijzen. Nu de
competentie om IBO’s te onderhandelen naar de EU is overgegaan zullen alle Nederlandse
IBO’s op termijn vervangen worden door Europese IBO’s. In deze nieuwe generatie IBO’s
zullen bedrijven zonder noemenswaardige commerciële activiteiten niet langer een beroep
op investeringsbescherming kunnen doen. Ik ondersteun dit beleid.
25

Vraag 23:
Uit ervaringen met FMO is gebleken dat een onafhankelijk klachtenmechanisme van belang
is bij private sector investeringen. Bent u voornemens een onafhankelijk
klachtenmechanisme te creëren voor uw gehele bedrijfsleveninstrumentarium, inclusief het
Dutch Good Growth Fund (DGGF)?
Antwoord:
FMO beschikt over een eigen klachtenmechanisme en werkt momenteel aan de oprichting
van een onafhankelijk klachtenmechanisme. Agentschap.nl heeft een klachtenmechanisme
op basis van de Algemene wet Bestuursrecht. Daarnaast is de Ombudsman van toepassing
voor klachten op de overheid. Voor het DGGF zal nader worden onderzocht hoe het
klachtenmechanisme het best kan worden ingericht. Aangesloten zal worden bij de
gangbare praktijk en het Nederlands recht.
27

Vraag 25:
In transitie en handelslanden benadrukt u vooral groei, terwijl u tevens erkent dat verdeling
de belangrijkste uitdaging blijft voor bestrijding van armoede in deze landen. Op welke
manieren spant u zich in om er voor te zorgen dat groei is gericht op de allerarmsten en
niet bijdraagt aan het vergroten van ongelijkheid? Hoe verzekert u dat Nederland en de
internationale gemeenschap een coherent beleid voeren?
Vraag 76:
Welke maatregelen worden genomen om de driekwart van de mensen die in extreme
armoede leven in middeninkomenslanden uit de armoede te laten komen?
Vraag 254:
Hoe rijmt u de uitspraak ‘het bestrijden van armoede in lage inkomenslanden, fragiele
staten en (post-)conflictlanden is een belangrijk onderdeel van ons beleid’ met de
constatering op pagina vier dat driekwart van de mensen in extreme armoede leeft in
middeninkomenslanden?
Antwoord:
In lage inkomenslanden, fragiele staten en (post-)conflictlanden speelt ODA een cruciale rol
bij het bestrijden van armoede. Nederland concentreert een belangrijk deel van de bilaterale
hulp daarom op deze categorieën landen. Dat betekent niet dat de Nederlandse hulp in het
geheel niet meer bijdraagt aan het verminderen van armoede in middeninkomenslanden. In
mijn antwoord op vraag 118 geef ik ook aan dat verschillende onderzoeken aantonen dat
economische groei leidt tot een daling van de armoede. Omdat ‘trickle-down’ effecten van
economische groei veelal niet vanzelf optreden, zet Nederland zich in voor inclusieve
economische groei. De stimulering van handel met en investeringen in
middeninkomenslanden draagt bij aan economische groei en werkgelegenheid in deze
landen en daarmee ook aan het bestrijden van armoede. Waar dat ontwikkelingsrelevant is
kan ODA worden ingezet om handel en investeringen te bevorderen. Het uitgangspunt is
echter dat middeninkomenslanden in staat worden geacht op eigen kracht de extreme
armoede verder terug te dringen. Zij dienen daarvoor zelf verantwoordelijkheid te nemen.
Veel landen zullen daarbij ook maatregelen moeten nemen om de ongelijkheid terug te
dringen. Het verdelingsvraagstuk vraagt om politieke oplossingen, allereerst van de landen
zelf. Zo nodig zal Nederland in bi- en multilateraal verband aandacht vragen voor het
optimaliseren van het inclusief karakter van groei en het terugdringen van ongelijkheid.
De Europese Unie voert overigens ook een gedifferentieerd beleid, waarbij bilaterale hulp
aan landen die hun eigen ontwikkeling kunnen financieren wordt afgebouwd. Thematische
steun aan deze landen, bijvoorbeeld om maatschappelijke organisaties te versterken, blijft
wel mogelijk. En ook zet de EU juist in deze groep landen in op het katalyserend effect van
ODA (door schenkingen met leningen te combineren, bijvoorbeeld). Nederland draagt bij
aan deze inspanningen in EU-verband.
29

Vraag 26:
U geeft aan dat “in het streven naar welzijn en grotere gelijkheid moeten positieve
maatschappelijke processen daarom de ruimte krijgen”. Hoe gaat u bijdragen aan het
scheppen van deze ruimte? Welke middelen zijn hiervoor beschikbaar?
Antwoord:
Positieve maatschappelijke processen zijn essentieel voor duurzame en inclusieve
ontwikkeling. Overheden dienen te zorgen voor een voorwaardenscheppende omgeving
door naleven van de mensenrechten, nationale regelgeving en handhaving van die
regelgeving. In de dialoog die via ambassades wordt gevoerd met overheden zal dit
onderwerp van gesprek zijn, bilateraal of in groter, bijvoorbeeld EU-verband. In
internationale fora zal Nederland steeds aandacht vragen voor deze voorwaarden voor
ontwikkeling. Naast politieke, sociale en door wetgeving geregelde ruimte, wordt de ruimte
ook door financiële en technische mogelijkheden bepaald. Ik zal middelen in blijven zetten
voor de versterking van het maatschappelijk middenveld in ontwikkelingslanden. In de brief
die ik na het zomerreces aan de Tweede Kamer zal sturen over mijn toekomstige
samenwerking met het maatschappelijk middenveld wordt dit verder uitgewerkt.
31

Vraag 28:
Hoe kan de verzwaarde budgettaire inzet op handel bijdragen aan het verbeteren van de
positie van vrouwen wereldwijd en specifiek vrouwenrechten?
Antwoord:
Onderzoek, o.a. van de Wereldbank, wijst uit dat investeringen in vrouwen een dubbel
dividend opleveren: vrouwen investeren hun inkomen eerder in het gezin en de
gemeenschap. Zij leveren daarmee tegelijkertijd een bijdrage aan welvaartsgroei en aan
terugdringing van analfabetisme, ziekte en sterfte. Deze dubbele winst vertegenwoordigt
zowel voor handelspartners als voor vrouwen een unieke kans.
Veel handelaren zijn vrouw, met name in Afrika. Zo nemen vrouwen bijvoorbeeld meer dan
80% van de tomatenhandel tussen Burkina Faso en Ghana voor hun rekening. Veel van
deze vrouwelijke handelaren werken in de informele sector. Deze vrouwen zijn daardoor
extra kwetsbaar. Vaak worden vrouwen aan de grens bijvoorbeeld de dupe van het feit dat
ze zijn overgeleverd aan de welwillendheid van het grenspersoneel. Om dit soort problemen
te adresseren ondersteunt Nederland ondermeer het multi-donorinitiatief TradeMark East
Africa. TradeMark identificeert knelpunten in infrastructuur en handel en neemt deze weg.
Dit leidt – ook voor vrouwelijke handelaren – tot kortere wachttijden aan de grens en een
betere en meer voorspelbare samenwerking met lokale (douane) autoriteiten. TradeMark
beschikt over een eigen genderbeleid dat er op toeziet dat mannen en vrouwen in gelijke
mate profiteren van de interventies van het programma (zie
http://www.trademarkea.com/download/TMEA-Gender-Policy.pdf).
33

Vraag 30:
In het AO IMVO deed u de toezegging dat vrouwelijke ondernemers specifieke aandacht
krijgen binnen het Dutch Good Growth Fund (DGGF). Hoe wilt u invulling geven aan deze
toezegging?
Vraag 31:
Hoe gaat u ervoor zorgen dat de investeringen van het DGGF niet alleen ten goede komt
aan mannen maar coherent is aan het speerpunt Vrouwenrechten?
Antwoord:
Met de toekomstige uitvoerder(s) van het Fonds zullen afspraken worden gemaakt die er
toe moeten leiden dat vrouwelijke ondernemers volop gebruik kunnen maken van dit Fonds
en dat investeringen niet negatief uitpakken voor de positie van vrouwen. Zowel bij de
aanvraag van een financiering uit het Fonds als bij de monitoring van de activiteit zal hierop
worden toegezien.
35

Vraag 33:
Nederland zal zich in de VN uitspreken over het opnemen van vrede en veiligheid in de
post-2015 ontwikkelingsdoelen. Welke mogelijkheden ziet u om hiervoor gebruik te maken
van de peacebuilding & statebuilding goals uit de New Deal on Fragile States?
Antwoord:
De Peacebuilding and Statebuilding goals uit de New Deal on Fragile States bieden een
goede basis voor het opnemen van vrede en veiligheid in de post-2015
ontwikkelingsagenda. Nederland zet zich zowel binnen de EU als op internationaal vlak in
om voort te bouwen op deze doelen binnen het post-2015 raamwerk.
37

Midden-Amerika progr. 15 mln.
UNICEF Education 36 mln.
in Emergencies
Overigen 30 mln.
Programma politieke part. 4 mln.
MATRA 11 mln. (op begrotingshoofdstuk V)
Gemeente-initatiatieven 4 mln.
OVSE 5 mln. (op begrotingshoofdstuk V)
VN contributies crisisbeheer 6 mln. (op begrotingshoofdstuk V)
NON ODA – 137 mln. (op begrotingshoofdstuk V)
Crisesbeheersing VN 96 mln.
Waarvan:
Stabiliteitsfonds 27 mln. non-ODA
Waarvan:
VN-fondsen 10 mln. (PBF en CPR)
Afghanistan: 10 mln.
Overig 7 mln. (waaronder Mali)
Overig 14 mln. (w.v. 7,5 mln. Arabische Lente, 4 mln. onverdeeld)
39

Vraag 36:
Kan het Budget Internationale Veiligheid ook worden aangewend voor overgangsrelaties of
is deze beperkt tot hulprelaties?
Vraag 93:
Op welke categorie landen volgens de OESO/DAC-lijst richt het Budget Internationale
Veiligheid (BIV) zich? Zal het BIV uitsluitend of óók ten goede komen van deze categorie
landen?
Vraag 315:
Gaat u een beperkte landenlijst hanteren voor het BIV, bijvoorbeeld dezelfde fragiele staten
waaraan u hulp geeft? Zo niet, aan welke landen en regio’s denkt u?
Vraag 325:
In hoeverre kan het budget internationale veiligheid een geografische focus bevatten op
fragiele staten en/of Afrika?
Antwoord:
Dit zal in de brief over het BIV nader worden uitgewerkt.
41

Vraag 38:
De beleidsnota spreekt over vrouwenrechten als speerpunt en niet over gendergelijkheid.
Kunt u aangeven of de brief van voormalig minister van Buitenlandse Zaken Rosenthal over
Internationaal Genderbeleid van 15 november 2011 (Kamerstuk 32735, nr.39) de basis
vormt voor het speerpunt vrouwenrechten?
Vraag 83:
Op welke wijze wordt de prioriteit vrouwenrechten geïntegreerd in de vier speerpunten van
uw beleid?
Vraag 287:
Wat is het verschil tussen gender als prioriteit ten opzichte van gender als
dwarsdoorsneethema onder Rutte-I?
Vraag 528:
Kunt u aangeven op welke manier u zich concreet inzet voor de uitvoering van de motie-
Hachchi c.s. en het gender stand-alone beleid?
Antwoord:
Met het nieuwe speerpunt ‘investeren in gelijke rechten voor vrouwen en SRGR’ wil ik
aangeven dat de inzet op vrouwenrechten intensiever zal zijn dan in het verleden, en dat ik
wil inzetten op grotere synergie tussen vrouwenrechten en SRGR. Ik wil bijvoorbeeld
inzetten op het tegengaan van kindhuwelijken. Dit onderwerp heeft duidelijke raakvlakken
met SRGR èn rechten en kansen van vrouwen (huwelijksdwang, minder economische
kansen). Zo wil ik ook het uitbannen van geweld tegen vrouwen benaderen vanuit de SRGR
invalshoek en vanuit de invalshoek van vrouwenrechten.
Voor vrouwenrechten wordt de basis van het beleid gevormd door de Nota ‘Wat de wereld
verdient’ en de Mensenrechtennotitie die minister Timmermans binnenkort naar de Tweede
Kamer zal zenden.
Het eigenstandige vrouwenprogramma richt zich op politieke participatie en leiderschap van
vrouwen, economische zelfredzaamheid van vrouwen, en het uitbannen van geweld tegen
vrouwen. Steun aan de uitvoering van de VN-Veiligheidsraadresolutie 1325 over vrouwen,
vrede en veiligheid maakt daar deel van uit.
Voor de integratie van vrouwenrechten in de speerpunten en in het handels- en
investeringsbeleid is het van belang dat een genderanalyse deel uitmaakt van de
voorbereiding en vormgeving van activiteiten, en dat in de voortgangsbewaking hierop
wordt gemonitored.
Voor de speerpunten gebeurt op dit gebied al veel. Ook in de handelspolitiek zijn hier al
voorbeelden van (bijvoorbeeld: een gender equality assessment maakt deel uit van het EU
onderhandelingsproces over handelsakkoorden).
43

Nederland heeft een aanbeveling van de ILO assemblee van juni 2012 gesteund waarin de
invoering van zo’n Social Protection Floor voor alle landen wordt aanbevolen. Deze
aanbeveling is destijds aangenomen. De uitvoering van deze aanbeveling is de
verantwoordelijkheid van de regeringen van de aangesloten landen. Nederland wil haar
deskundigheid en ervaring op het terrein van Sociale Zekerheidsstelsels ter beschikking
stellen aan partnerlanden die daar behoefte aan hebben. Daartoe is in EU-verband een
werkwijze overeengekomen om het aanbod van deskundigheid van de lidstaten in kaart te
brengen.
Wat betreft Goed Bestuur, zie ook de antwoorden op vraag 35, 140, 153, 188 en 510.
45

Vraag 41:
Zet u in op bindende milieu en sociale paragrafen inclusief een verwijzing naar de OESO
Richtlijnen in investeringshoofdstukken van de Europese handelsverdragen en losstaande
investeringsverdragen?
Antwoord:
Ja, daar zet ik op in en ook de Europese Commissie doet dat.
47

Vraag 43:
Hoe zorgt u ervoor dat ondernemers die investeren in ontwikkelingslanden, o.a. met behulp
van het Dutch Good Growth Fund, daadwerkelijk conform richtlijnen van duurzaamheid en
MVO gaan opereren?
Vraag 377:
Het kabinet stelt dat bedrijven die, op het moment dat financiering wordt verstrekt, nog niet
aan alle criteria voldoen, alsnog de gelegenheid krijgen om benodigde wijzigingen stap voor
stap door te voeren. Welke termijnen en sancties zijn hieraan verbonden? Onder welke
voorwaarden zal de samenwerking met bedrijven die niet aan de criteria voldoen worden
stopgezet?
Vraag 381:
Houdt een “toegankelijker bedrijfsleveninstrumentarium” ook in dat bij het stellen van de
voorwaarde “voldoen aan de OESO richtlijnen” de interpretatie van die OESO richtlijnen en
het ambitieniveau met betrekking tot MVO als voorwaarde voor steun, op één lijn komen?
Vraag 382:
Kan toezicht op de uitvoering van de MVO voorwaarden in de praktijk worden
gegarandeerd? Zo ja, op welke wijze?
Vraag 383:
Welke sancties zijn er voor bedrijven die steun ontvangen uit het Dutch Good Growth Fund
(DGGF) maar niet voldoen aan de set voorwaarden die gelden voor IMVO?
Vraag 384:
Op welke wijze wordt toegezien op de inhoud van de criteria en implementatie van de set
IMVO voorwaarden door bedrijven die steun ontvangen uit het DGGF?
Vraag 389:
Hoe wordt de motie Mulder c.s. (Kamerstuk 26458, nr. 158) concreet uitgewerkt binnen het
Dutch Good Growth Fund?
Vraag 395:
Garandeert u toezicht op de uitvoering van de MVO-voorwaarden in de praktijk? Zo ja, op
welke wijze?
49

De OESO richtlijnen zijn het uitgangspunt voor bedrijven die gebruik maken van het
instrumentarium. Concreet worden bedrijven die overheidsondersteuning ontvangen
gevraagd te verklaren dat zij bekend zijn met de OESO richtlijnen en daar naar handelen.
Bij de financieringsinstrumenten, inclusief verzekeringsinstrumenten, zoals genoemd in deze
brief, worden projecten daarnaast getoetst aan (onderdelen van) de IFC Performance
Standards.
Voor financieringsinstrumenten wordt tijdens de uitvoering door de uitvoerders (onder
meer) op IMVO aspecten gemonitord en bestaan er sanctiemogelijkheden, indien bedrijven
zich niet aan de afspraken houden. Deze sancties variëren per instrument, bijvoorbeeld het
stopzetten van financiering en het versneld terugbetalen van leningen. Ook kunnen
meldingen van vermeende schendingen van de OESO Richtlijnen worden gedaan bij het
Nationaal Contact Punt voor de OESO Richtlijnen.
Het IMVO-kader, dat voor het DGGF zal worden opgesteld, zal worden gebaseerd op de
OESO richtlijnen en de IFC standards. Dit kader zal ook gepubliceerd worden.
Graag verwijs ik u naar het Nationaal Actieplan Mensenrechten en Bedrijfsleven, dat uw
Kamer zal toekomen. Hierin zal ik, zoals uw Kamer is toegezegd, onder andere nader ingaan
op de IMVO-criteria voor de EKV, waarvoor ik de beleidsverantwoordelijkheid deel met de
staatssecretaris van Financiën.
51

Vraag 45:
Kunt u toelichten hoe hulp en handel in werkelijkheid compatibel en complementair zijn? Is
het niet zo dat er verschoven wordt van (internationale) solidariteit naar eigenbelang (of
zelfs egoïsme)? Welke pet heeft u bovendien op wanneer een conflict ontstaat tussen hulp
en handel? Bent u dan de minister voor Buitenlandse Handel of voor
Ontwikkelingssamenwerking?
Antwoord:
Er is sprake van een veranderende relatie, waarin wij gelijkwaardiger werken met onze
partners in lage- en middeninkomenslanden. Versterking van het ondernemingsklimaat en
ondersteuning van de private sector in ontwikkelingslanden, intensivering van de
economische samenwerking door te assisteren bij toegang tot de Europese markt,
kennisoverdracht van het Nederlands bedrijfsleven en samenwerking van het Nederlandse
bedrijfsleven met ondernemers in lage- en middeninkomenslanden dragen bij aan duurzame
economische groei en werkgelegenheid in lage- en middeninkomenslanden. Ook Nederland
kan hiervan profiteren. ODA zal alleen daar worden ingezet waar dat ontwikkelingsrelevant
en verantwoord is.
Als Minister voor Buitenlandse Handel en Ontwikkelingssamenwerking heb ik meerdere
verantwoordelijkheden. Waar uiteenlopende belangen een rol spelen, kunnen spanningen
ontstaan. Als dat gebeurt weeg ik alle motieven zorgvuldig af, met duurzame en inclusieve
groei als leidend principe. Groei en een rechtvaardige verdeling gaan immers niet
automatisch samen. Ik hanteer een brede definitie van duurzaamheid en inclusiviteit.
Waar het om ontwikkelingslanden gaat zie ik het als mijn taak – daar waar mogelijk en
zinvol - hulp en handel zodanig te combineren dat er meerwaarde ontstaat, zowel waar het
de effecten van de hulp als die van de handel betreft. Ik streef naar wederzijds voordeel
door het stimuleren van duurzame investeringen in ontwikkelingslanden.
53

Vraag 47:
Neemt een vertegenwoordiger van de migrantenorganisaties ook deel aan het overleg met
de ministeries van Economische Zaken en Financiën en met het bedrijfsleven en
maatschappelijke organisaties bij de nadere vormgeving van het Dutch Good Growth Fund?
Antwoord:
Ja, in de consultatiefase rondom de vormgeving van het Fonds is ook met
vertegenwoordigers van migrantenorganisaties, SEVA en IntEnt gesproken over
mogelijkheden die het Fonds zou kunnen bieden voor migrantenondernemers.
55

Vraag 49:
Maken ILO Conventie 189 en de VN Conventie inzake arbeidsmigranten en hun familieleden
deel uit van IPG?
Antwoord:
Nederland beschouwt migratie als Internationaal Publiek Goed en grensoverschrijdend
vraagstuk, waarop internationale samenwerking wordt gezocht. Rechten van migranten
maken onderdeel uit van internationaal overleg tussen herkomst en bestemmingslanden
over een brede aanpak van migratie. In dat kader wordt ook gesproken over ILO Conventie
189 en de VN Conventie inzake arbeidsmigranten en hun familieleden. Nederland is geen
partij bij genoemde internationale verdragen en is daarom niet gebonden aan de
verplichtingen die eruit voortvloeien behoudens het respecteren van de fundamentele
mensenrechten van migranten.
57

Vraag 51:
U geeft aan vast te willen houden aan de huidige partnerlanden. Kunt u, gezien de nadruk
op handelsbelangen in de nota, aangeven hoe u bij de geplande bezuinigingen op het
postennetwerk tot een verantwoorde besluitvorming wilt komen ten aanzien van
partnerlanden en focuslanden?
Antwoord:
Bij de landenselectie worden de huidige partnerlanden waarmee Nederland een bilaterale
ontwikkelingsrelatie onderhoudt als grondslag genomen. Betrouwbaarheid en continuïteit
vormen immers belangrijke factoren in een ontwikkelingsrelatie. Met continuïteit als
uitgangspunt worden landen geanalyseerd en beoordeeld op mate van armoede, de
aansluiting van de Nederlandse thematische prioriteiten bij de prioriteiten van het
partnerland, kansen voor investerings- en handelsactiviteiten, kennis en kunde van
Nederland, kwaliteit van beleid en bestuur, alsmede overwegingen van buitenlands beleid.
Deze afwegingen lenen zich niet voor een mechanische toepassing; het gaat er ook om in
hoeverre er een overtuiging bestaat dat een ontwikkeling gaande is die resultaten
voortbrengt, waarbij zowel het belang van het partnerland alsook het Nederlandse belang
wordt gediend.
Voor landen die vanwege afnemende behoefte aan een hulprelatie niet meer in aanmerking
komen voor een meerjarige structurele bilaterale ontwikkelingsrelatie zal een zorgvuldige,
en waar nodig, meerjarige afbouwstrategie worden gevolgd, om onverantwoorde
kapitaalvernietiging of een afbreuk van vertrouwen te voorkomen. De bilaterale relatie
wordt namelijk niet beëindigd, maar krijgt een andere invulling.
De keuze voor (het handhaven van) een Nederlandse vertegenwoordiging in een bepaald
land is niet alleen afhankelijk van een partnerrelatie op het gebied van
ontwikkelingssamenwerking. Besluiten over handhaven of sluiten van een post zijn nog niet
genomen. Voor de zomer ontvangt de Tweede Kamer van Collega Timmermans de brief
Modernisering Diplomatie en Postennet, die u nader zal informeren over de visie op het
postennet en het belang van economische diplomatie.
59

Vraag 53:
Blijft u een belangrijke rol weggelegd zien voor Nederlandse maatschappelijke organisaties
in fragiele contexten en conflictlanden?
Antwoord:
Ja, vooral in landen waar overheden slecht functioneren en waar het maatschappelijk
middenveld zwak ontwikkeld is, zie ik een belangrijke rol voor Nederlandse
maatschappelijke organisaties. Nederlandse organisaties hebben grote ervaring met het
versterken van zuidelijke maatschappelijke organisaties. Juist in fragiele staten zijn deze
lokale organisaties van groot belang als het gaat om ‘accountability’ en opbouw van
duurzame maatschappelijke structuren. Daarnaast kunnen Nederlandse maatschappelijke
organisaties dienstverlening verzorgen waar overheden of lokale maatschappelijke
organisaties dat niet meer of nog niet kunnen. Bovendien kunnen zij in deze contexten een
belangrijke bijdrage leveren aan beleidsformulering en kunnen zij lokale organisaties
ondersteunen bij het tegenwicht bieden aan negatieve krachten.
In de brief over de toekomstige samenwerking met maatschappelijke organisaties die ik u
na zomer zal toesturen werk ik verder uit hoe ik hier invulling aan zal geven.
61

Vraag 55:
De ‘Diseases Challenge Paper’ van het Copenhagen Consenus Centre toont de relatie tussen
de economische winst van een gezonde beroepsbevolking, evenals het Harvard onderzoek
‘the value of immunisation’ van Bloom, Canning en Weston. Welke ambities heeft u, in het
kader van het stimuleren van economische groei in het ontwikkelingslanden, op het gebied
van een gezonde en daarmee productievere beroepsbevolking? Hoe wordt deze link
concreet gelegd?
Vraag 75:
Deelt u de mening dat juist het aspect gezondheid (goede en toegankelijke gezondheidszorg
en bescherming tegen armoede als gevolg van ziekte) van essentieel belang is binnen het
doel van inclusieve groei? Zo ja, waarom ontbreekt gezondheid dan in het rijtje genoemde
aandachtspunten? Zo nee, waarom niet?
Antwoord:
De economische winst van een gezonde beroepsbevolking is evident. Ik deel dan ook uw
mening dat gezondheid van essentieel belang is bij inclusieve groei. Het Nederlandse beleid
draagt daar op verschillende manieren aan bij. Als onderdeel van IMVO stimuleer ik
bedrijven om te investeren in de gezondheid van hun werknemers. Uit het SRGR-fonds
steunen wij bijvoorbeeld via Business for Social Responsibility ondernemers in Afrika om
seksuele en reproductieve gezondheidszorg voor hun vrouwelijke werknemers te
verbeteren. Diverse grote Nederlandse bedrijven spelen internationaal al een
voortrekkersrol met hun zg work place policies.
Onze activiteiten in het speerpunt SRGR leveren een niet geringe bijdrage aan een gezonde
beroepsbevolking, onder andere door minder hiv-infecties, minder ongewenste
zwangerschappen en minder moedersterfte. Maar ook onze investeringen in
voedselzekerheid (inclusief goede voeding) en water en sanitatie zorgen voor
gezondheidswinst. Verder draagt Nederland via het Health Insurance Fund bij aan het
opzetten van ziektekostenverzekering voor lage inkomensgroepen in de informele sector
waardoor mensen beschermd zijn tegen onverwacht hoge uitgaven als gevolg van ziekte.
63

Vraag 57:
Kunt u aangeven of alle huidige en toekomstige programma’s een beleidscoherentie-check
zullen ondergaan, vergelijkbaar met de BES-check voor nieuwe wet- of regelgeving?
Vraag 490
Kunt u aangeven of alle huidige en toekomstige programma’s een beleidscoherentie-check
zullen ondergaan, vergelijkbaar met de BES-check voor nieuwe wet- of regelgeving?
Antwoord:
Een van de belangrijkste aspecten van de wijze van uitvoering van beleidscoherentie voor
ontwikkeling is de zogenaamde screening. Dit wil zeggen dat bij alle relevante EU-
voorstellen vooraf wordt getoetst wat de effecten zijn op ontwikkelingslanden. Op
interdepartementaal niveau wordt de Nederlandse positie op deze EU-voorstellen bepaald
met medeneming van de ontwikkelingseffecten. De Tweede Kamer ontvangt deze
positiebepaling via de BNC-fiches, waarin ook een aparte paragraaf is opgenomen over de
implicaties voor ontwikkelingslanden. Met deze screening vooraf wordt de facto invulling
gegeven aan de beleidscoherentiecheck die u aan de orde stelt.
Daarnaast vind ik het belangrijk om achteraf de effecten te meten van Nederlands en EU-
beleid op de ontwikkeling in ontwikkelingslanden. Ik vraag in EU- en OESO-kader aandacht
voor de ontwikkeling van een effectief monitoringsmechanisme.
Daarnaast geldt dat over alle wetgeving met ontwikkelingsrelevantie, nauwe
interdepartementale afstemming plaatsvindt op zowel ambtelijk als politiek niveau tot in de
ministerraad. Daarbij wordt steeds nadrukkelijker gekeken naar coherentie-aspecten. Dit is
weliswaar niet geheel vergelijkbaar met de BES-check maar voldoet wel aan de strekking
daarvan.
65

Vraag 59:
Op welke wijze helpt dit beleid bij het verkleinen van de Nederlandse ecologische
voetafdruk?
Antwoord:
In 2012 heeft het Planbureau voor de Leefomgeving (PBL) op verzoek van het ministerie
van Buitenlandse Zaken een studie uitgevoerd naar beleidsopties gericht op de Nederlandse
ecologische voetafdruk. Een van de conclusies was dat de nadruk vooral op verduurzaming
en dus op vermindering van de Nederlandse ecologische voetafdruk zou dienen te liggen. In
de nota kies ik voor duurzame inclusieve ontwikkeling, waarin milieu integraal wordt
meegenomen; het gaat immers om people, planet, profit. In dat kader wijs ik onder meer
op de volgende activiteiten die bijdragen aan de beoogde verduurzaming:
 Verduurzaming van handelsketens. De impact van de Nederlandse ecologische
voetafdruk vindt immers plaats via internationale handelsketens waarin Nederlandse
bedrijven actief zijn. Activiteiten hierop zijn onder meer het Initiatief Duurzame
Handel, samenwerking met IFC en ondersteuning van maatschappelijke organisaties,
vooral in hun partnerschappen met het bedrijfsleven en als ‘watchdog’ op
milieuterrein.
 Aandacht voor MVO tijdens handelsmissies. De Nederlandse ecologische voetafdruk
als onderdeel van de milieudimensie, is daarmee nauw verbonden.
 Het stimuleren van innovatieve samenwerkingsvormen en nieuwe allianties. Vanuit
verduurzaming van handelsketens neemt de noodzaak toe voor een beter beheer
van de zogenaamde sourcing gebieden, en de ecosystemen daarbinnen, waar de
grondstoffen voor de keten gewonnen of geproduceerd worden. Innovatieve publiek-
private samenwerkingsvormen kunnen hieraan bijdragen. De recente Nederlandse
ondersteuning van het Tropical Forest Alliance 2020, een initiatief van UNILEVER met
het Consumer Goods Forum en USAID, gericht op het stoppen van ontbossing, is
hiervan een voorbeeld.
67

Vraag 61:
Bent u bekend met onderzoek in The Lancet waaruit blijkt dat de helft van de daling (met
8.2 miljoen) van de kindersterfte onder 5 jaar tussen 1970-2009 te herleiden is tot
gestegen onderwijsdeelname van vrouwen? Op welke wijze wordt het belang van onderwijs
als effectieve interventie binnen het SRGR beleid vertaald?
Antwoord:
Ja, ik ben bekend met het artikel in The Lancet uit 2010. Het artikel toont aan dat onderwijs
van vrouwen en meisjes een belangrijke bijdrage levert aan de gezondheid van kinderen.
Ook voor seksuele en reproductieve gezondheid geldt dat onderwijs van meisjes en vrouwen
een positieve impact heeft.
Om die reden wordt binnen het SRGR-beleid volop ingezet op seksuele voorlichting op
scholen. Meisjes en vrouwen met meer kennis over seksualiteit worden later seksueel actief,
hebben minder partners, krijgen later en minder kinderen en vrijen veiliger. In
partnerlanden biedt Nederland ondersteuning bij de uitvoering van seksueel
voorlichtingsbeleid op scholen, in samenwerking met de nationale autoriteiten. Een goed
voorbeeld hiervan is het programma Keep it Real van Save the Children dat curricula
ontwikkelt en leraren traint in seksuele voorlichting op scholen in Uganda en Ethiopië.
Verder draagt de opleiding van SRGR-professionals zoals vroedvrouwen via het hoger
onderwijsprogramma NICHE bij aan het bereiken van de SRGR-doelstellingen. Zie ook het
antwoord op vraag 495/505.
69

Vraag 63:
Op basis van welke criteria bent u gekomen tot de landenlijst voor het DGGF? Is de lijst
definitief of kunnen er in de toekomst mogelijk nog andere landen onder komen te vallen?
Hoe zal besluitvorming hierover plaatsvinden?
Vraag 540:
Op basis van welke criteria precies is de landenlijst opgesteld voor het ‘Dutch Good Growth
Fund’?
Antwoord:
De landenlijst sluit aan bij de lijsten die nu gebruikt worden voor het bestaande OS-
bedrijfsleveninstrumentarium. De focus ligt daarin op lage en lage middeninkomenslanden.
Zoals ook in de Nota ‘Wat de Wereld Verdient’ is vermeld, zullen we landenlijsten met enige
regelmaat tegen het licht houden.
71

Vraag 65:
Bent u bekend met de First key outcomes from national civil society consultations in 22
countries (Beyond 2015)? Wat is uw oordeel hierover?
Antwoord:
Het rapport van de Beyond 2015 en de Global Call to Action Against Poverty (GCAP)
coalities bundelt de uitkomsten van consultaties met maatschappelijke organisaties in 22
landen. Op deze wijze geeft het platform een stem aan belangrijke stakeholders. Het
rapport benadrukt vier speerpunten: mensenrechten, gelijkheid en rechtvaardigheid, milieu
en duurzaamheid, en armoedebestrijding. Verder wordt goed bestuur als een belangrijke
randvoorwaarde gepresenteerd. Het rapport biedt een relevante bijdrage aan de post-2015
discussies.
73

Gezien de vergaande consequenties van keuzes die nog gemaakt moeten worden, is op dit
moment gedetailleerdere informatie nog niet voor handen.
75

Vraag 68:
Welke nieuwe kansen ziet u met deze nota voor een (versterkte) bijdrage aan de regionale
ontwikkeling in West-Afrika?
Antwoord:
Voor een bijdrage aan regionale ontwikkeling in West Afrika zal Nederland voortbouwen op
bestaande samenwerkingsverbanden in de regio, onder andere op het terrein van
voedselzekerheid en water. Zo zet de Economic Community of West African States
(ECOWAS) sterk in op landbouwontwikkeling en voedselzekerheid door middel van regionale
initiatieven. Nederland gaat onderzoeken hoe hierbij beter aan te sluiten. In overleg met
ECOWAS (en andere donoren zoals USAID, DFID en Spanje) wordt onderzocht hoe we
kunnen bijdragen aan verhoging van de intraregionale handel, vooral op het gebied van
landbouw inputs, agro-logistiek, en tuinbouw. Dit sluit ook goed aan bij de Nederlandse
topsectoren agri-food, logistiek en tuinbouw. Verder wordt in West-Afrika ingezet op
vereenvoudiging en verbetering van douaneprocedures in samenwerking met de Wereld
Douane Organisatie.
Daarnaast neemt Nederland deel aan een initiatief om de weerbaarheid van de bevolking in
negen landen in de Sahel te vergroten: AGIR-Sahel (Alliance Globale pour l’Initiative
Resilience). In samenwerking met regionale organisaties in West-Afrika worden
programma’s opgezet die structureel bijdragen aan het voorkomen van de effecten van
rampen en hongersnood, met name door droogte. Regionale samenwerking en handel staan
centraal in dit initiatief.
Voorts biedt Nederland op het gebied van wateren milieu steun aan de Organisation pour la
Mise en Valeur du Fleuve Sénégal (OMVS). De OMVS verbindt vier oeverstaten van de
Senegal-rivier en is een invloedrijke subregionale speler die een bindende diplomatieke rol
vervult tussen Guinee, Mali, Mauritanië en Senegal.
Ten slotte onderzoek ik nu hoe Nederland, in dialoog met de EU en andere donoren, kan
bijdragen aan veiligheid en rechtsorde in Mali. Daarbij wil ik het regionale perspectief op
duurzame stabiliteit en veiligheid in Mali en in de bredere Sahel regio betrekken.
77

Vraag 70:
Deelt u de mening dat Nederland internationaal toonaangevend is op verschillende terreinen
van basaal en toegepast malaria onderzoek? Ziet u mogelijkheden de efficiëntie van het te
besteden Nederlandse budget te verbeteren? Zo nee, waarom niet? Zo ja, welke
mogelijkheden ziet u? Bent u bereid het Nederlandse malariaonderzoek te evalueren en
indien nodig te herijken zodat het mogelijk meer oog voor inpassing in nationale
ontwikkelingen krijgt?
Antwoord:
Ik deel uw mening dat Nederland op bepaalde terrein van het basaal en toegepast
malariaonderzoek internationaal zeer goed staat aangeschreven. De ondersteuning van dit
onderzoek vindt vooral plaats via de Ministeries van OCW en VWS. Hierbij is
wetenschappelijke excellentie het belangrijkste selectiecriterium en moet het
malariaonderzoek ‘concurreren’ met andere onderzoeksvelden. Sinds 2002 zijn er 48
projecten op het terrein van malaria door NWO gefinancierd.
Het feit dat het Nederlandse onderzoek internationaal goed staat aangeschreven, leidt er
toe dat Nederlandse onderzoekers prima in staat zijn om mee te dingen naar internationale
e
onderzoeksfondsen, in het bijzonder de middelen die beschikbaar komen via het 7
Kaderprogramma van de Europese Unie. Nederland zet zich in om ook onder het nieuwe EU
onderzoeksprogramma Horizon2020, dat naar verwachting in 2014 van start gaat,
voldoende ruimte te creëren voor onderzoek naar armoede-gerelateerde ziekten. Het
European Developing Countries Clinical Trials Partnership (EDCTP), dat in Nederland
gehuisvest is, zal hier een belangrijke rol in spelen. Tot en met 2014 stimuleer ik de
deelname aan het EDCTP door Nederlandse partijen nog rechtstreeks via het Netherlands–
African Partnership for Capacity Development and Clinical Interventions of Poverty-related
Diseases (NACCAP), dat door NWO wordt beheerd. Ik ben in overleg met mijn collega’s van
VWS, OCW en EZ om te kijken hoe de Nederlandse deelname aan het EDCTP verder kan
worden vorm gegeven.
Uit de prioriteitsstelling door het vorige kabinet vloeide de keuze voort geen middelen meer
beschikbaar te stellen voor onderzoek, of de ondersteuning van Product Development
Partnerships, op het terrein van malaria. Deze prioriteitsstelling heb ik in mijn nota ‘Wat de
wereld verdient’ bekrachtigd. Ik zie dan ook geen aanleiding het malariaonderzoek te
evalueren.
79

Vraag 73:
Kunt aangeven welke eisen landen als China, India en Brazilië stellen aan hulp?
Antwoord:
China profileert zich bij ontwikkelingslanden als partner voor “Zuid-Zuid samenwerking”.
China ziet zichzelf niet als donor, maar als land dat armere landen ondersteunt vanuit het
perspectief van wederzijds voordeel. China richt zich in ontwikkelingslanden op het
ontwikkelen van infrastructuur. De hulp voorziet in giften en “zachte” leningen. In veel
gevallen worden de leningen afgelost door levering van grondstoffen of energie. Ondanks
dat China de zogeheten Paris Declaration heeft onderschreven, kwalificeert een groot deel
van wat door China beschreven wordt als ‘hulp’ niet voor de officiële OESO definitie van
hulp. China stelt slechts één politieke voorwaarde aan de ‘hulp’: de ontvangers van Chinese
leningen mogen geen diplomatieke betrekkingen onderhouden met Taiwan (één China
beleid).
Met het vergroten van internationale status van India wordt het aantal internationale
belangen voor India ook groter. Zo heeft India bijvoorbeeld de betrekkingen met Afrikaanse
landen uitgebreid. In dit continent is India evenals China donor geworden. Indiase hulp en
investeringen zijn niet gebonden aan de zogenoemde principes uit de Paris Declaration.
Indiase belangen in Afrika worden omschreven als “economisch” en zijn gestoeld op
politieke samenwerking die zowel de Indiase als Afrikaanse belangen dienen. Het
zwaartepunt van het Indiase Afrikabeleid ligt op het terrein van handel, klimaat, energie,
voedselveiligheid, HIV/AIDS, terrorismebestrijding, non-proliferatie en ontwapening.
Ook Brazilië ziet zichzelf niet als donor en geeft – in eigen terminologie – dus ook geen
hulp. Brazilië heeft de relaties met ontwikkelingslanden, vooral in Afrika, de laatste jaren
sterk geïntensiveerd, en stelt dat het daarbij uit gaat van gelijkwaardigheid. De Braziliaanse
overheid richt zich vooral op technische assistentie. Samenwerking moet leiden tot
wederzijds voordeel. Braziliaanse gezagsdragers dragen publiekelijk uit dat ze zich
nadrukkelijk niet met binnenlandse aangelegenheden bemoeien en geen eenzijdige
voorwaarden aan partners opleggen. Brazilië zou daarbij gedreven worden door een gevoel
van solidariteit met ‘het Zuiden’, maar wil met deze samenwerking ook de globale
geopolitieke ambities ondersteunen. Daarbij telt uiteraard ook een welbegrepen eigenbelang
– samenwerking wordt met name verbreed in landen waar ook grote Braziliaanse bedrijven
actief zijn. Met het DAC van de OESO wordt overlegd, maar Brazilië heeft geen ambities om
lid te worden.
81

Vraag 77:
Welk percentage van de begroting is tussen 2010 en 2012 besteed aan de allerarmsten en
hoeveel wordt daar in de komende periode 2013 – 2017 aan besteed?
Vraag 81:
Welk deel van de Nederlandse bilaterale uitgaven komt terecht in lage inkomenslanden,
lage middeninkomenslanden, hoge middeninkomenslanden, en hoge inkomenslanden in de
periode 2013-2017?
Antwoord:
Percentages over de besteding aan de allerarmsten zijn niet te geven omdat we niet
beschikken over gegevens van ODA-bestedingen per inkomensgroep. Voor 2010 tot en met
2013 kan wel een overzicht gegeven worden van de verdeling van onze landenspecifieke
uitgaven over de lage inkomens-, lage middeninkomens- en hoge middeninkomenslanden:
2010 2011 2012 2013
Lage inkomenslanden 71% 64% 68% 75%
Lage middeninkomenslanden 20% 26% 27% 20%
Hoge middeninkomenslanden 9% 10% 5% 5%
De gevolgen van de bezuinigingen in de periode 2014-2017 voor de individuele landen
worden momenteel uitgewerkt en zullen in de ontwerpbegroting 2014 inzichtelijk worden
gemaakt. Ik wil mijn ODA bestedingen blijven focussen op de lage inkomenslanden.
83

Vraag 79:
Het stimuleren van handel en investeringen wordt vooral gedreven door eigenbelang”.
Daarnaast stelt u dat: “Duurzame en inclusieve groei in ons eigen belang is en in het belang
van anderen.” Eigenbelang is een belangrijk leidend principe. Welke definitie hanteert u
hiervan?
Antwoord:
Extreme armoede bestrijden we uit solidariteit. Inclusieve en duurzame groei is echter op
termijn ook ons ‘welbegrepen’ eigenbelang. Handel en investeringen stimuleren we uit
(direct) eigenbelang. Bij eigenbelang gaat het om het eigen voordeel. In het economisch
verkeer handelen alle betrokkenen uit eigenbelang. Transacties komen tot stand als de
betrokkenen er baat bij hebben en de belangen (deels) overlappen.
85

Vraag 84:
Kan geschetst worden wat uw visie is op de wijze waarop de Nederlandse expertise inzake
infectieziektebestrijding in de wereld bijdraagt aan het up-to-date houden van kennis en
vaardigheden voor de bestrijding van (infectie)ziektes, zoals die van tuberculose? Kan
tevens aangegeven worden hoe de ontwikkeling van kennis over dergelijke mondiale
publieke goederen verankering vindt in het buitenlandbeleid?
Antwoord:
De kennis en vaardigheden van de infectieziektebestrijding in Nederland zijn van hoog
niveau. Dit wordt ook in het buitenland erkend en van Nederlandse expertise, zoals van het
RIVM en het KNCV Tuberculose fonds, en verschillende academische instituten, wordt door
internationale organisaties ruimschoots gebruik gemaakt.
Verschillende internationale organisaties werkzaam op het gebied van
infectieziektebestrijding, zoals UNAIDS, de WHO, en het Global Fund worden door Nederland
financieel ondersteund. Op het gebied van tuberculosebestrijding is het Global Fund
mondiaal bezien de belangrijkste organisatie. Daarnaast ondersteunt Nederland het
internationale Stop TB partnerschap, waarvan het KNVC Tuberculose fonds een belangrijke
partner is.
Onderdelen van de infectieziektebestrijding worden ondersteund waarop Nederland een
duidelijk toegevoegde waarde heeft, zoals projecten gericht op specifieke risicogroepen als
sekswerkers, drugsgebruikers en LGBT. Een voorbeeld hiervan is het “Bridging the Gaps”
project waarbij specifieke Nederlandse expertise van Mainline, AFEW, het Aidsfonds, en
KNCV Tuberculose fonds wordt ingezet in landen als Kenia, Indonesië en de Oekraïne.
87

Vraag 86:
Op basis van welke criteria precies heeft u een lijst opgesteld van landen waar hulprelaties
mee onderhouden worden?
Vraag 87:
Op basis van welke criteria precies heeft u een lijst opgesteld van landen waar
overgangsrelaties mee onderhouden worden?
Vraag 88:
Op basis van welke criteria precies heeft u een lijst opgesteld van landen waar
handelsrelaties mee onderhouden worden?
Vraag 122:
U stelt in uw nota dat frequente veranderingen in het hulppatroon kunnen leiden tot een
verlies aan effectiviteit van de hulp. De lijst van partnerlanden zal daarom pas gewijzigd
worden als de ontwikkeling van landen daartoe aanleiding geeft. Welke criteria gaat u
hierbij hanteren?
Vraag 130:
Hoe verhoudt het regelmatig tegen het licht houden van de landenlijst zich met de
opmerking dat frequente veranderingen in het hulppatroon kunnen leiden tot een verlies
aan effectiviteit van de hulp?
Vraag 152:
Hoe zal de ‘flexibele invulling’ van de landenlijst voor bilaterale samenwerking eruit komen
te zien? Welke criteria zullen hierbij worden gehanteerd?
Vraag 155:
Hoe vaak is regelmatig als u spreekt over 'het regelmatig tegen het licht houden van de
landenlijst'?
Vraag 409:
Waarom heeft u gekozen voor juist deze lijst met landen om de handels- en
investeringsrelaties mee te versterken? Kunnen hier nog aanvullingen op komen?
Vraag 447:
Kan voor de verschillende groepen waar we een 1) hulprelatie, 2) overgangsrelatie, 3)
handelsrelatie mee hebben aangegeven worden op basis van welke criteria de landenlijst is
samengesteld?
89

Voor landen in categorie 3, handelsrelaties, is de keuze vooral gebaseerd op de ambities
van de topsectoren, de marktomvang en groeikansen van landen en de mate waarin de
overheid kan helpen bij het wegnemen van handelsbelemmeringen. Deze lijst is grotendeels
ongewijzigd in vergelijking met de focuslandenlijst van EZ onder het vorige kabinet.
Toegevoegd zijn Australië, Irak en Mexico.
91

Vraag 90:
In de categorie (post)-conflictlanden en fragiele staten worden genoemd: Afghanistan,
Burundi, Mali, Jemen, Rwanda, Zuid-Sudan en de Palestijnse Gebieden. Kunt u uitleggen op
basis van welke criteria deze selectie tot stand is gekomen?
Vraag 115:
Over welke landen heeft u het als u spreekt over ‘fragiele staten en conflictlanden’ waar in
2025 tweederde van het aantal arme mensen woont? Op basis van welke criteria heeft u bij
het vaststellen van de landenlijst gekozen voor Afghanistan, Burundi, Mali, Jemen, Rwanda,
Zuid-Sudan en de Palestijnse gebieden als focuslanden?
Vraag 119:
Over welke landen heeft u het als u spreekt over ‘fragiele staten en conflictlanden’ waar in
2025 tweederde van het aantal arme mensen woont? Op basis van welke criteria heeft u bij
het vaststellen van de landenlijst gekozen voor Afghanistan, Burundi, Mali, Jemen, Rwanda,
Zuid-Sudan en de Palestijnse gebieden als focuslanden?
Antwoord:
Bij de keuze van deze categorie zijn de landen waarmee Nederland een bilaterale
ontwikkelingsrelatie onderhoudt als startpunt genomen. Ook hebben het criterium van
inkomen per hoofd van de bevolking, regionale stabiliteit en mondiale veiligheid, evenals de
toegevoegde waarde van Nederland een belangrijke rol gespeeld. De stelling dat ‘tweederde
van het aantal arme mensen in 2025 fragiele staten woont’ is gebaseerd op het rapport van
het Overseas Development Institute genaamd ‘Horizon 2025’. Zij baseren zich op de lijst
met fragiele staten die door de OECD/DAC wordt gebruikt (zie:
http://www.oecd.org/document/13/0,3746,en_2649_33693550_49377421_1_1_1_1,00.ht
ml.)
93

Vraag 92:
Ziet u de mondiale ontwikkelingsagenda als opvolger van de Millenniumdoelen als een
agenda die louter het belang dient van landen waarmee we een hulprelatie onderhouden of
ook als een die een universeel belang heeft, en bijvoorbeeld kan bijdragen aan het oplossen
van wereldwijde problemen en het vergroten van Internationale Publieke Goederen?
Antwoord:
De mondiale ontwikkelingsagenda die de Millenniumdoelen zal opvolgen, is van universeel
belang. Deze agenda moet bijdragen aan het aanpakken van mondiale problemen, met
bijzondere aandacht voor internationale publieke goederen. De nieuwe agenda moet zich
richten op armoedebestrijding, duurzaamheid en inclusieve groei. De drie pijlers van
duurzame ontwikkeling (sociaal, milieu, economisch) moeten in het nieuwe raamwerk in
samenhang worden uitgewerkt.
95

Vraag 95:
Waarom is er gekozen om SRGR niet als Internationaal Publiek Goed aan te merken?
Vraag 214:
IPG’s zijn grensoverschrijdende kwesties die landen alleen samen kunnen aanpakken. U
kiest voor IPG’s waarin Nederland een verschil kan maken en die (grotendeels) aansluiten
op de vier speerpunten van het beleid. Waarom heeft u er dan niet voor gekozen om in te
zetten op het IPG Health? Dit sluit immers aan op het speerpunt SRGR en gezondheid is
een voorwaarde voor veiligheid, vrijheid en welvaart.
Antwoord:
In algemeen aanvaarde definities van Internationale Publieke Goederen wordt SRGR niet als
IPG gezien. Infectieziektes worden wel onder de noemer IPG geschaard, maar deze vormen
geen onderdeel van het speerpunt van mijn beleid. Voor het verbeteren van veiligheid,
vrijheid en welvaart richten we ons vooral op de thema’s handel, veiligheid en rechtsorde,
voedselzekerheid, water, klimaat en migratie.
97

Vraag 97:
Op welke wijze worden landrechten van lokale bevolkingen en in het bijzonder kwetsbare
groepen gewaarborgd bij de inzet op nieuwe vrijhandelsakkoorden en bij de inzet op
internationalisering van het bedrijfsleven?
Antwoord:
Het waarborgen van landrechten van de lokale bevolkingen en kwetsbare groepen is in
eerste instantie een zaak van de overheden in het betrokken land. Vrijhandelsakkoorden
doen niets af aan die verantwoordelijkheid. Nederlandse bedrijven en investeerders actief in
het buitenland zijn daarnaast zelf verantwoordelijk voor een maatschappelijk verantwoorde
bedrijfsvoering. De regering ziet de OESO-Richtlijnen voor Multinationale Ondernemingen
hierbij als normatief kader.
Desondanks kunnen er toch ontwikkelingen zijn die leiden tot onzekere en slechte
land(gebruiks)rechten voor lokale bevolkingsgroepen. Dan is het van groot belang dat
misstanden worden gesignaleerd en aangepakt. Zoals ik aangeef in mijn brief over het
tegengaan van landroof (ref. DDE-263/2013) werk ik daaraan op 3 niveaus: in
ontwikkelingslanden zelf, op mondiaal niveau en in Nederland.
In ontwikkelingslanden voeren op dit moment tenminste acht Nederlandse ambassades
activiteiten uit- veelal binnen het speerpunt voedselzekerheid - die er op gericht zijn om de
lokale land governance te verbeteren en daarmee landroof en daaraan gerelateerde
problemen tegen te gaan. Daarnaast worden studiebeurzen verstrekt en capaciteits-
versterkingsprogramma’s van lokale trainingsinstellingen, lokale NGO’s en kadasters
ondersteund.
Op mondiaal niveau ben ik al jaren lang een strategische partner van de International Land
Coalition (ILC) die zich inzet voor betere land(gebruiks)rechten voor met name arme
mannen en vrouwen. Nederland is tevens een van de meest actieve leden van de EU
Working Group on Land Issues. Daarnaast gebruik ik diplomatieke kanalen voor het
bevorderen van betere land governance en het tegengaan van landroof. Bijvoorbeeld via
beinvloeding in regelmatige gesprekken met instellingen als de Wereldbankgroep, EU, FAO,
IFAD en CGIAR maar ook tijdens overleg met bedrijfsleven(organisaties) en lokale
overheden.
In Nederland ondersteun ik tenslotte de IS Academie on Land Governance for Equitable and
Sustainable Development (LANDac) en maak ik confinanciering beschikbaar via het MFS aan
NGO’s als Oxfam, Action Aid, Both Ends, ICCO, IUCN NL, CORDAID om zaken rond landroof
aan te kaarten en lokale partners te ondersteunen en te versterken in hun activiteiten om
land governance in hun omgeving te verbeteren.
(Zie verder antwoord op vraag 89)
99

Vraag 99:
Welke instrumenten worden ingezet voor het verduurzamen van productieketens, en welke
duurzaamheidscriteria worden daarvoor gehanteerd?
Antwoord:
Het Initiatief Duurzame Handel (IDH) werkt sinds 2008 aan het verduurzamen van ca. 18
productieketens. Naast het IDH ondersteun ik ook andere Publiek Private Partnerschappen
(PPPs), zoals het Farmer Support Program waarin Solidaridad samenwerkt met Nederlandse
en internationale bedrijven om boeren in producentenlanden te versterken en hun productie
in 5 ketens te verduurzamen. Ook steun ik de Tropical Forest Alliance 2020 (TFA 2020): een
PPP met internationale bedrijven en overheden gericht op het tegengaan van ontbossing
door productie van agrarische grondstoffen.
De PPP-projecten ondersteunen onder meer de verduurzaming van de productie van
grondstoffen waar Nederland een belangrijke afnemer van is. Voor in totaal zeven cruciale
biotische grondstoffen (palmolie, soja, cacao, koffie, kweekvis, hout en groente & fruit) zijn
intentieverklaringen afgesloten om te komen tot volledig gebruik van duurzaam
geproduceerde grondstoffen. De duurzaamheidscriteria en standaarden die worden gebruikt
in de verschillende PPP’s, die als basis van de intentieverklaringen dienen, zijn in multi-
stakeholder verband tot stand gekomen. Voorbeelden zijn de Round Table on Sustainable
Palm Oil (RSPO), de Round Table on Responsible Soy (RTRS), Bonsucro, Utz, de Forest
Stewardship Council (FSC), de Aquaculture Stewardship Council (ASC), de Marine
Stewardship Council (MSC) en de Better Cotton Initiative (BCI). Welke specifieke
duurzaamheidscriteria gehanteerd worden, wisselt per productieketen en is onder meer
afhankelijk van de relevante issues die spelen.
101

Vraag 101:
Is het waar dat oorspronkelijk is toegezegd dat de internationale klimaatgelden bovenop het
geld voor ontwikkelingssamenwerking zou komen? Wat waren hier toen de redenen voor?
Antwoord:
In Kopenhagen is in 2009 afgesproken dat de klimaatuitgaven nieuw en additioneel zouden
zijn. Dit vereiste is internationaal niet verder uitgewerkt. Ook in Europa kwam de
concretisering van dit principe niet verder dan een verklaring van de Europese Raad in
oktober 2009 die stelde dat de Europese klimaatfinanciering niet ten koste zou gaan van
armoedebestrijding. Nederland gaf in 2010 – 2012 een bedrag van EUR 100 per jaar uit aan
klimaatfinanciering dat gemiddeld bovenop de 0,7 % ODA was. Nederland was een van de
weinige landen die de additionaliteit invulde als budgettair boven de 0,7% norm voor
armoedebestrijding.
Een belangrijke reden toen om klimaatfinanciering bovenop eerdere verplichtingen te laten
komen, is de omvang van de financieringsbehoefte voor deze onderwerpen en het feit dat
de accumulatie van CO2 in de atmosfeer in belangrijke mate door westerse landen is
veroorzaakt. Voor ontwikkelingslanden is het verschil tussen ODA en klimaatmiddelen
minder van belang dan de totale hoeveelheid middelen die beschikbaar komt voor duurzame
sociaaleconomische ontwikkeling en middelen om de schade door klimaatverandering op te
vangen.
103

Vraag 103:
Hoe gaat u invulling geven aan de afspraak op de COP11 van de CBD in Hyderabad dat in
2015 een mondiale verdubbeling van de aan internationale biodiversiteit gerelateerde
financiële stromen richting OS-landen zal zijn gerealiseerd (t.o.v. de baseline 2006-2010)?
Antwoord:
Het compromis dat in Hyderabad is bereikt, bestaat uit de voorlopige doelstelling om in
2015 een mondiale verdubbeling van de (internationale aan biodiversiteit gerelateerde)
financiële stromen richting OS-landen uit alle beschikbare bronnen te hebben gerealiseerd.
De Europese Unie heeft in Hyderabad aangegeven deze committering als regio op zich te
zullen nemen. In die zin zijn de lidstaten niet verplicht een individuele verdubbeling te
bewerkstelligen.
Nederland was geen voorstander van het toezeggen van additionele publieke middelen voor
bescherming van biodiversiteit. In het kader van de CBD bepleit Nederland inzet op
vergroening van de economie en de ontwikkeling en acceptatie van nieuwe en innovatieve
financieringsvormen (IFM’s).
Nederland blijft bijdragen aan internationale biodiversiteit via de Global Environment Facility
(GEF), met behulp waarvan projecten gericht op het behoud van biodiversiteit,
klimaatadaptatie en -mitigatie, internationale wateren, landherstel en andere milieu
gerelateerde programma’s wereldwijd worden gefinancierd. Voor de periode 2010-2014
draagt ons land bijna 83 miljoen euro bij aan de GEF.
105

Vraag 105:
Welke definitie hanteert u voor duurzame en inclusieve groei en hanteert u hierbij ook
sociale aspecten van inclusiviteit of slechts economische elementen van groei? Sluit u aan
bij bestaande definities over een groene, duurzame economie van UNEP en OESO?
Antwoord:
Duurzaamheid kent drie dimensies: sociaal, economisch en milieu (People, Profit, Planet).
Dat betekent dat de sociale dimensie per definitie aanwezig is in dit concept. Met de
toevoeging ‘inclusieve groei’ krijgt die sociale dimensie nog extra nadruk: mensen moeten
kunnen participeren in het economische proces. Ik beperk me bewust tot het begrip
duurzame en inclusieve groei (in tegenstelling tot het containerbegrip duurzame
ontwikkeling) om het beleid een duidelijke focus te geven. Groene groei levert een bijdrage
aan een duurzame ontwikkeling. Groene groei benadrukt de milieudimensie en wijst op de
noodzaak van efficiënter benutten van natuurlijke hulpbronnen en energie, en de kansen die
dat met zich mee brengt (OESO). Maar zelfs een definitie van een groene economie, als die
van de UNEP, kan sociaal inclusief zijn.
107

Vraag 107:
Duurzame en inclusieve groei wordt benoemd als leidend principe: geldt dit voor uw hele
taakgebied, dus zowel voor de ontwikkelingssamenwerkingspolitiek als de internationale
handelspolitiek?
Vraag 205:
Hoe gaat u inzetten op ontwikkelingsaspecten als inclusieve groei, een betere verdeling van
inkomen en gelijke kansen in landen waarmee Nederland een handelsrelatie heeft?
Antwoord:
Ja, dit geldt voor mijn hele taakgebied. Het is voor de mondiale economische ontwikkeling
van belang dat de baten van economische groei breed neerslaan. Dat geldt voor
ontwikkelde markten, voor opkomende markten en voor landen met een (nog) beperkt
economisch ontwikkelingsniveau. In dit kader deel ik graag met u de recente bevindingen
van de OESO, WTO, ILO, African Development Bank, Inter-American Development Bank, de
Wereldbank en de UNCTAD. In hun gezamenlijke rapportage “Policy priorities for
International Trade and Jobs” concluderen deze instellingen dat integratie in de
handelsketen geflankeerd door randvoorwaardelijk beleid bijdraagt aan hogere groei,
hogere inkomens voor werknemers in arme en rijke landen en betere
arbeidsomstandigheden. Via het verdiepen van onze handelsrelaties, waarbij bedrijven
worden geacht maatschappelijk verantwoord te ondernemen en investeren, met speciale
aandacht voor de overdracht van kennis en vaardigheden, dragen wij bij aan inclusieve
groei.
109

Vraag 109:
Zet u zich ook in om de positie van lage- en middeninkomenslanden aan de
onderhandelingstafel van de VN te versterken wanneer de post-2015 agenda zal worden
besproken? Zo ja, hoe?
Antwoord:
Ja, ik zet mij in om de positie van lage en middeninkomenslanden in discussies over de
post-2015agenda te versterken. Nederland draagt financieel bij aan het bevorderen van
deelname aan de derde internationale conferentie van Small Island Developing States
(SIDS), waar o.a. de post-2015 agenda wordt besproken. Zodoende zijn deze landen beter
in staat een positie te ontwikkelen over het post-2015 raamwerk.
Door een financiële bijdrage aan het secretariaat van het High-Level Panel on the Post-2015
Development Agenda van de Secretaris-Generaal van de Verenigde Naties ondersteunt
Nederland ook de activiteiten om lage- en middeninkomenslanden te betrekken bij de post-
2015 discussies.
Ten slotte zet ik mij ook in om lage- en middeninkomenslanden bilateraal en via de EU te
benaderen om de standpuntbepaling over de post-2015 agenda te stimuleren.
111

Vraag 111:
Op basis waarvan concludeert u in paragraaf 1.3 dat de doelstellingen op het gebied van
sanitatie in zicht zijn?
Antwoord:
De drinkwaterdoelstelling is al in 2010 behaald, de sanitatie doelstelling zal naar
verwachting binnen afzienbare tijd worden behaald, gelet op de goede vooruitgang die
wordt geboekt. Volgens opgave van de WHO en UNICEF hebben sinds 1990 1,8 miljard
mensen toegang gekregen tot verbeterde sanitaire voorzieningen, zodat nu 65 procent van
de wereldbevolking toegang heeft. Dit betekent dat we minder dan 10 procent achter lopen
op het doel van 75 procent. Op basis van een voortzetting van de huidige trend zal 67
procent van de bevolking toegang hebben tot sanitaire voorzieningen in 2015 en zal het
doel van 75 procent waarschijnlijk in 2026 zal worden behaald.
113

Vraag 113:
Waarom ontbreekt Millenniumdoel 6 (MDG 6, bestrijding van HIV/Aids, malaria en andere
belangrijke ziekten zoals tuberculose) in het staatje dat is weergegeven in Figuur 2?
Antwoord:
Deze grafiek met een selectie van MDG-indicatoren is rechtstreeks overgenomen uit het
Global Monitoring Report 2012 van de Wereldbank. De gegevens in deze grafiek zijn het
resultaat van berekeningen van de Wereldbank. De grafiek maakt inzichtelijk welke
voortgang is bereikt, maar dit beeld is inderdaad niet volledig. Naast MDG6 ontbreekt ook
MDG 5b, beide behoren tot de hoofddoelen van mijn beleid Aan het ontbreken van MDG 6
en MDG 5b in deze illustratieve grafiek moeten dan ook geen inhoudelijke conclusies worden
verbonden.
115

Vraag 118:
Op welk wetenschappelijk bewijs steunt de aanname dat economische ontwikkeling, mits
ondersteund door positieve maatschappelijke processen, bij zal dragen aan minder
ongelijkheid en minder armoede?
Antwoord:
Alle landen die de afgelopen dertig jaar grote vorderingen hebben gemaakt met het
bestrijden van armoede hebben dat gedaan op basis van een stevige economische groei
(Wereldbank WDR 2000, Global Monitoring report 2008). 70 tot 80 % van de daling van de
armoede kan verklaard worden door de groei (WB, Klasen en Misselhorn 2008:
Determinants of the Growth Semi-Elasticity of Poverty Reduction). Bij gericht beleid,
bijvoorbeeld door gebalanceerde landhervormingen, kan het effect van groei op armoede
sterker zijn, zoals in Vietnam (UNU/WIDER, UNDP 2004: ‘Rising Income Inequality and
Poverty Reduction: Are They Compatible?’).
117

Vraag 121:
U stelt in uw nota dat hulp van buiten zelden doorslaggevend is. Betekent dit dat u van
mening bent dat ontwikkelingshulp vaak ineffectief is? Zo neen, waarom niet?
Antwoord:
Neen, die mening ben ik zeker niet toegedaan. Hulp van buiten is zelden doorslaggevend
omdat het merendeel van de voor ontwikkeling benodigde middelen uit andere bronnen
komt, vooral uit de inspanningen van de betrokkenen zelf. Hulp helpt daarbij, in de meest
letterlijke zin van het woord. De Wetenschappelijke Raad voor het Regeringsbeleid stelde
terecht in het in 2010 verschenen rapport ‘Minder pretentie, meer ambitie’ dat – vanuit
collectief eigenbelang gezien – ontwikkelingshulp weliswaar onontkoombaar is, maar dat
ons tegelijkertijd bescheidenheid past. ODA is de afgelopen jaren in rap tempo minder
belangrijk geworden in de financiële geldstromen naar ontwikkelingslanden. De hulp heeft
effectief bijgedragen aan armoedevermindering, welzijnsverbetering en welvaartsgroei in tal
van ontwikkelingslanden in de afgelopen decennia. Veel middeninkomenslanden zijn nu
beter in staat op eigen kracht de armoede verder terug te dringen. Voor lage
inkomenslanden speelt ODA echter nog een belangrijke rol voor de financiering van
ontwikkeling.
119

Vraag 124:
Waarom kiest u voor het gebruik van de term ‘hulp’ terwijl er al jaren van
‘ontwikkelingssamenwerking’ gesproken wordt en de terminologie zich juist richting
internationale samenwerking beweegt?
Antwoord:
Internationale samenwerking is een breed begrip dat de kernelementen uit mijn beleidsnota
omvat: hulp, handel, het groeiende snijvlak daartussen en internationale publieke
goederen. Ik heb in het kader van de nota de meer specifieke term ‘hulp’ gebruikt om
scherper het onderscheid te maken met de andere elementen van internationale
samenwerking, zoals handel. Internationale samenwerking is nodig op allerlei terreinen, het
gaat hier niet alleen om hulp, maar ook om het benutten van andere geld- en
investeringsstromen om uitdagingen op mondiaal, regionaal en lokaal niveau aan te
pakken.
121

Vraag 126:
Heeft Nederland bij de keuze voor het handhaven van de speerpunten van kabinet Rutte I
contact gehad met andere (Europese) donorlanden, met het oog op een gecoördineerde
benadering en taakverdeling? Heeft Nederland hierbij ook ter sprake gebracht dat op het
terrein van onderwijs een dalende trend in donorinkomsten bestaat die het bereiken van
MDG-2 verhindert?
Antwoord:
Afstemming en taakverdeling met EU, lidstaten en andere donoren vindt plaats in de
ontvangende landen. Nederlandse ambassades brengen daar vanzelfsprekend ook de
Nederlandse programma’s in. De komende jaren zal dit soort donorcoördinatie nog worden
versterkt doordat de EU – gesteund door Nederland – gezamenlijk programmeren tot
standaard wil verheffen in de komende begrotingscyclus (2014-2020). Het is de bedoeling
dat gezamenlijk programmeren geleidelijk in een veertigtal landen zal worden ingevoerd,
waaronder twaalf Nederlandse partnerlanden.
Voor de partnerlanden geldt dat in hun Meerjarige Strategisch Plannen een tussenmoment
is ingebouwd zodat zij kunnen bezien in hoeverre nog beter kan worden aangesloten bij
gezamenlijke programmering. Overigens wordt bij het verlaten van bepaalde sectoren door
Nederland ook nauw samengewerkt met de EU, lidstaten en andere donoren, om te
voorkomen dat inspanningen teniet worden gedaan. Zo is de afbouw van de bilaterale
onderwijsprogramma’s door Nederland in Burkina Faso en Zambia gecompenseerd door
toegenomen bijdragen van respectievelijk Luxemburg en het Verenigd Koninkrijk. In andere
landen (Pakistan, Bangladesh, Jemen, Mali en Uganda) wordt het vertrek van Nederland
opgevangen door (verwachte) bijdragen uit het Global Partnership for Education (GPE).
123

Vraag 128:
Wat is de lange termijn visie van de regering op het Global Partnership for Education,
waarvan Nederland medeoprichter is, als instrument om – in lijn met de afspraken van
Parijs, Accra en Busan – onderwijs in ontwikkelingslanden op een duurzame, stabiele wijze
te financieren? Wat betekent dit voor de toekomstige Nederlandse inzet voor dit
multilaterale fonds, na 2014?
Antwoord:
Nederland ziet het Global Partnership for Education (GPE) als een belangrijk mondiaal
partnerschap voor de onderwijssector, waarin ontwikkelingslanden, donoren, NGO’s,
onderwijzersvakbonden, particuliere fondsen en het bedrijfsleven samenwerken. Nederland
heeft als medeoprichter de afgelopen 10 jaar een belangrijke rol vervuld zowel inhoudelijk,
organisatorisch als financieel. De Nederlandse bijdrage aan het GPE vormde 20% van de
totale bijdrage van donoren over de afgelopen 10 jaar. Deze substantiele bijdrage is erg
belangrijk geweest voor de vormgeving van het GPE. GPE heeft de afgelopen jaren een
enorme groei doorgemaakt en ondersteunt nu ongeveer 50 landen, waaronder vele fragiele
staten.
Nederland ziet ook in de toekomst een belangrijke rol weggelegd voor het GPE. De
financieringsbasis voor het GPE is de afgelopen jaren sterk uitgebreid. Daar waar het GPE in
de beginjaren nog afhankelijk was van enkele donoren (met Nederland als grootste donor)
is er nu een grotere spreiding en variatie van financieringsbronnen. Met de keuze van
Nederland om geen prioriteit meer te geven aan onderwijs zal ook de steun aan het GPE na
2014 stopgezet worden. De financieringsbasis voor het GPE de afgelopen jaren sterk is
uitgebreid. Toename van financiering door die donoren die onderwijs als prioriteit hebben
binnen het beleid zou de Nederlandse afbouw moeten kunnen opvangen.
125

Vraag 131:
Hoe kijkt u aan tegen de relatie tussen bevolkingsgroei, Internationale Publieke Goederen
en de Nederlandse inzet op SRGR en vrouwenrechten, zoals bijvoorbeeld geformuleerd door
de AIV in “Wisselwerking van Actoren in Internationale Samenwerking” van februari 2013?
Antwoord:
Bevolkingsgroei is inderdaad een mondiaal gedeelde uitdaging, zoals de AIV stelt, nauw
verbonden met andere wereldproblemen, zoals toenemende schaarste van voedsel, energie
en grondstoffen en een toenemend beslag op klimaat, milieu en water. Door onze inzet op
SRGR en vrouwenrechten vergroten wij de toegang van vrouwen tot voorbehoedsmiddelen,
waardoor zij meer zeggenschap krijgen over de omvang van hun gezin. Daarmee draagt
Nederland bij aan de verwezenlijking van fundamentele rechten én aan een evenwichtiger
bevolkingsgroei.
127

Vraag 133:
In hoeverre bewerkstelligt u coherentie tussen ministeries op het gebied van
vrouwenrechten?
Vraag 295:
Hoe verhouden de investering in gelijke rechten voor vrouwen zich tot het thema gender-
gelijkheid en het brede gender-beleid van de Nederlandse overheid?
Antwoord:
Rechten van vrouwen en gendergelijkheid zijn regeringsbeleid. Voor zover het om het
buitenlandbeleid gaat, coördineren minister Timmermans en ik samen het regeringsbeleid
op dit terrein. Daarnaast wordt coherentie tussen ministeries nagestreefd. Zo wordt de inzet
op de terreinen van internationale handel en ontwikkelingssamenwerking in multilaterale
fora (bijvoorbeeld de Commission on the Status of Women) afgestemd met coördinerend
minister voor Emancipatiebeleid Bussemaker. Met Defensie vindt afstemming plaats op het
gebied van VN Veiligheidsraadsresolutie 1325 en met I&M over integratie van de belangen
en rechten van vrouwen in de criteria voor klimaatfinanciering.
129

Vraag 135:
Betrekt u de analyses uit het OESO-actieplan tegen belastingontwijking en uitholling van de
belastinggrondslag in de genoemde onderzoeken naar de eventuele onbedoelde effecten
van belastingverdragen met ontwikkelingslanden?
Vraag 136:
Wanneer verwacht u de uitkomsten van het onderzoek naar de onbedoelde effecten van de
belastingverdragen die Nederland met een aantal ontwikkelingslanden heeft afgesloten?
Vraag 143:
Wanneer zal het onderzoek naar de door Nederland afgesloten belastingverdragen en de
effecten daarvan op ontwikkelingslanden worden afgerond?
Vraag 141:
U geeft aan dat het maximaliseren van de winst door ongewenst gebruik van fiscale
constructies door Nederlandse bedrijven schadelijk kan zijn voor lage en
middeninkomenslanden. Tevens geeft u aan dat een aantal met ontwikkelingslanden
afgesloten belastingverdragen onder de loep genomen zal worden om te kijken of deze
verdragen onbedoelde effecten hebben. Kunt u melden welke belastingverdragen bekeken
gaan worden en hoe u de Kamer hierover gaat informeren?
Vraag 149:
Kunt u aangeven welke acties Nederland onderneemt voor het OESO-actieplan om zich
actief in te zetten tegen belastingontduiking en uitholling van de belastingrondslag?
Vraag 253:
Bent u bereid om in overleg met uw collega van Financiën ervoor zorg te dragen dat
remittances geheel of gedeeltelijk van de belasting aftrekbaar worden?
Antwoord:
De analyses in de OESO studie Addressing Base Erosion and Profit Shifting (februari 2013)
zijn in algemene zin relevant voor het inzicht in onbedoeld gebruik van bilaterale
belastingverdragen met ontwikkelingslanden.
De afronding van het onderzoek staat gepland in de zomer van 2013 en richt zich op de
verdragen met Bangladesh, Ghana, Malawi, Uganda en Zambia. De Kamer zal door middel
van een brief van Staatssecretaris Weekers en mijzelf over de uitkomsten worden
geïnformeerd.
Nederland hecht veel belang aan het actieplan tegen belastingontwijking dat de G20
Ministers van Financiën naar verwachting in juli zullen vaststellen. De OESO doet het
voorbereidend werk waarbij Nederland, met name via het ministerie van Financiën, nauw
betrokken is en actief meewerkt om een grondig en slagvaardig actieplan op te stellen.
Het geheel of gedeeltelijk aftrekbaar maken van remittances is gevoelig voor
belastingfraude en daarom geen geschikt instrument voor ontwikkelingssamenwerking.
131

Vraag 138:
Op welke termijn verwacht u een verdere afbouw van handelverstorende subsidies in het
Gemeenschappelijk Landbouwbeleid van de EU?
Vraag 139:
Welke stappen zet u concreet om handelverstorende subsidies verder af te bouwen in het
kader van de hervorming van het Europese Gemeenschappelijk Landbouwbeleid en welke
impact zal dit hebben op opkomende markten?
Antwoord:
Op dit moment zijn er in de EU alleen nog exportrestituties van toepassing op hele kuikens.
Nederland maakt hier geen gebruik van. Voor alle andere producten zijn de restituties in de
afgelopen jaren op 0 (nul) gezet. Onder het nieuwe GLB zal het helaas wel mogelijk blijven
exportrestituties in de toekomst te gebruiken. Nederland zal, in het kader van de
marktoriëntering van het Nederlandse landbouwbeleid, erop blijven inzetten dat in de
toekomst geen restituties opnieuw worden gebruikt en aandringen op volledige afschaffing.
Nederland heeft sinds het begin van de GLB-onderhandelingen ingezet op uitfasering van de
nog resterende exportsubsidies. In aanvulling hierop roept Nederland de Europese
Commissie op om de impact van het GLB op ontwikkelingslanden ook gedurende de looptijd
van het GLB regelmatig te monitoren en evalueren. De nu nog bestaande exportrestituties
worden alleen gegeven op de export van hele kuikens richting het Midden Oosten, het
Gemenebest van Onafhankelijke Staten en Angola. De impact van restituties is land en
context specifiek en gevolgen van afschaffing kunnen dus niet algemeen beschreven
worden.
133

Vraag 142:
U erkent dat aanvullende hervormingen de bijdrage van handel aan armoedebestrijding
vergroot (onderwijs, versterking van de financiële sector en bestuur worden in de nota
genoemd), maar investeert hier zelf niet in. Welke rol ziet u hierbij voor het multilaterale
kanaal en de EU? Gaat u de multilaterale bijdrage hierop inzetten?
Antwoord:
Met het oog op het belang van de relatie tussen handel en armoedebestrijding blijf ik
investeren in versterking van de financiële sector, het lokale ondernemingsklimaat en goed
fiscaal bestuur (o.a. via de Wereldbank Groep), als onderdeel van het programma voor
private sector ontwikkeling. Ook binnen het speerpunt voedselzekerheid wordt bijgedragen
aan een verbeterd (ruraal) ondernemingsklimaat, bijvoorbeeld door inzet op landrechten
(zie antwoord op vraag 229 t/m 232).
Op de terreinen waar Nederland niet (langer) investeert ligt zeker een rol voor het
multilaterale kanaal, de EU en ook andere donoren. VN organisaties zoals UNICEF, UNESCO,
UNDP maar ook IFI’s en de EU hebben expertise en meerwaarde op terreinen zoals
onderwijs. Via de Nederlandse bijdragen c.q. afdrachten aan deze organisaties draagt
Nederland daaraan ook bij.
135

Vraag 145:
Hoe wordt de coherentie van het beleid van BuHa-OS met de beleidsterreinen van
Economische Zaken en van Infrastructuur & Milieu gewaarborgd?
Antwoord:
Beleidscoherentie voor ontwikkeling is een verantwoordelijkheid van het hele kabinet. Er
vindt nauw interdepartementaal overleg plaats op verschillende niveaus en over
verschillende onderwerpen, waarbij coherentie-aspecten worden meegenomen in de
belangenafweging.
137

Vraag 147:
In hoeverre probeert u beleidscoherentie onderdeel te laten uitmaken van de post-2015
agenda?
Antwoord:
Ook binnen post-2015 discussies maak ik mij sterk voor beleidscoherentie voor
ontwikkeling. Ik zie dit als een belangrijk instrument om de uitvoering van de nieuwe
agenda te ondersteunen. Zowel op Europees als op internationaal niveau zet ik mij in voor
minimaal een “do no harm” benadering, dat wil zeggen dat beleid op andere terreinen dan
hulp de de belangen van ontwikkelingslanden in ieder geval niet mogen schaden. Mijn
ambitie is om te komen tot synergie van beleid op het gebied van
ontwikkelingssamenwerking en ander beleid, zodat zowel Nederland als ontwikkelingslanden
hier wederzijds voordeel uit kunnen halen.
Verder pleit ik voor de ontwikkeling van concrete indicatoren om voortgang op
beleidscoherentie voor ontwikkeling inzichtelijk te maken. Alleen de politieke wil om aan
beleidscoherentie voor ontwikkeling te werken is niet voldoende. Om vorderingen te maken
op dit thema is het van belang dat de concrete effecten worden gemeten, zodat beleid hier
eventueel op kan worden aangepast. Het zou dan bijvoorbeeld voor de post-2015 agenda
kunnen gaan om het ontwikkelen indicatoren of resultaatketens op het gebied van handel,
landbouw en milieu.
139

Vraag 151:
Welke maatregelen gaat u treffen, anders dan het afwachten van een akkoord tussen de
Raad, de Commissie en het Europees Parlement, om ervoor te zorgen dat er altijd sprake is
van transparantie in de opbrengsten van grondstoffen?
Antwoord:
Begin april zijn de Raad, de Europese Commissie en het Europees Parlement het informeel
eens geworden over de Jaarrekeningrichtlijn, waarvan hoofdstuk 9 een rapportageplicht
bevat over betalingen door ondernemingen uit de mijnbouw- en houtkapsectoren aan de
overheden van de landen waarin zij actief zijn. De planning is dat het Europees Parlement in
juni stemt over dit informele akkoord, waarna de Raad naar verwachting de
Jaarrekeningrichtlijn zal bekrachtigen. Het kabinet zal zich dan met voortvarendheid zetten
aan de implementatie van de richtlijn in de Nederlandse wetgeving. Om ook transparantie
van de opbrengsten uit grondstofwinning in grondstofrijke landen waarin geen Nederlandse
bedrijven actief zijn te bevorderen, steunt Nederland voorts het Extractive Industry
Transparency Initiative (EITI).
141

Vraag 154:
Worden bij associatieakkoorden, zoals die met Midden-Amerika, ook rekening gehouden
met de belangen van de landen in de regio zelf in plaats van alleen met de ‘oplossing die
voor de Nederlandse economie het beste resultaat oplevert’?
Antwoord:
Wanneer de EU onderhandelt over een vrijhandelsakkoord met een derde land of regio
beogen beide partijen een zo goed mogelijk resultaat voor de eigen economie en welvaart
te bereiken. In de onderhandelingen met Midden-Amerika, alsook met Colombia en Peru, is,
net als bij andere handelsakkoorden, ook expliciet rekening gehouden met de
ontwikkelingsstatus van de betrokken landen en getracht het akkoord zoveel mogelijk bij te
laten dragen aan de regionale integratieprocessen in de beide regio’s.
Zo liberaliseert de EU haar markt veel verder en sneller dan van de landen in Midden-
Amerika gevraagd wordt en zijn afspraken gemaakt over harmonisatie van
douaneregelgeving. Ook is in het Associatieakkoord met Midden-Amerika een
veelomvattend duurzaamheidshoofdstuk opgenomen. Hierin wordt onder andere
eerbiediging van de fundamentele arbeidsnormen van de Internationale Arbeidsorganisatie
(ILO) voorgeschreven, evenals ratificatie en implementatie van acht multilaterale
milieuverdragen. Ook zijn de beginselen van fundamentele mensenrechten, democratie en
rechtsstaat vastgelegd als ‘essentiële elementen’ van de overeenkomst.
143

Vraag 158:
Kunt u toelichten of het Nederlands Nationaal Actie Plan voor VN-resolutie 1325 ook als
nieuwe samenwerkingsvorm (met bedrijven, kennisinstellingen en NGO’s) wordt gezien?
Antwoord:
Het Nederlands Actieplan voor VN Veiligheidsraadresolutie 1325 kan als een innovatieve
samenwerkingsvorm met maatschappelijke organisaties en kennisinstellingen worden
gezien. Op dit moment zijn er 44 ondertekenaars, 3 ministeries (BZ, Defensie en OC&W),
37 maatschappelijke organisaties (MFO’s, diaspora en andere kleine organisaties) en 4
kennisinstellingen. Op het thema "politieke participatie en leiderschap van vrouwen" wordt
samengewerkt in de focuslanden: Zuid Sudan, Sudan, Burundi, Colombia, Afghanistan, DRC
en de MENA-regio. Complementariteit (kennis, netwerken, financiële en organisatorische
capaciteit) van de verschillende ondertekenaars is een belangrijk aspect voor de
samenwerking.
145

Vraag 160:
Op welke manier gaat u zorgen voor criteria voor de duurzame productie van
biobrandstoffen, en is het uw inzet dat deze criteria ook gaan gelden voor vaste biomassa?
Antwoord:
De regering streeft in EU verband naar evenwichtige duurzaamheidscriteria voor
biobrandstoffen die bijdragen aan de doelstellingen van de EU Richtlijn Hernieuwbare
Energie (Renewable Energy Directive 2009/28/EC/RED). Nederland vindt dat de criteria in
de huidige richtlijn onvoldoende aandacht geven aan de impact van biobrandstofproductie
op broeikasemissies door indirect veranderd landgebruik. Ook krijgen sociale aspecten (bijv.
landrechten en voedselzekerheid) nu onvoldoende aandacht en zou de opname van sociale
criteria in duurzaamheidsvoorwaarden overwogen moeten worden. Samen met collega Van
Mansveld zal ik mij in Brussel hier hard voor maken. U heeft recent een brief van de
Staatssecretaris van IenM ontvangen waarin dieper wordt ingegaan op haar inzet voor het
gebruik van duurzame biobrandstoffen voor een duurzaam energiebeleid.
Het kabinet vindt dat ook voor vaste en gasvormige biomassa voor energietoepassingen
geharmoniseerde wettelijke duurzaamheidcriteria op Europees niveau moeten gelden. Het
voorstel van de Europese Commissie omtrent de borging van de duurzaamheid van
biomassa voor energietoepassingen wordt voor de zomer verwacht. Uw Kamer zal, na het
verschijnen van dit voorstel, op de gebruikelijke manier hier nader over worden
geïnformeerd. Ook zet Nederland in op meer duurzame productie van biobrandstoffen door
rechtstreekse samenwerking met producenten en producerende OS landen door middel van
pilotprojecten, onderzoeksactiviteiten en advisering bij ontwikkeling van beleid en
regelgeving. Ik doe dat onder meer via het programma Duurzame Biomassa Mondiaal en
door ondersteuning van het Ministerie van Landbouw in Mozambique bij het opbouwen van
capaciteit om investeringen in biobrandstofproductie goed te kunnen evalueren en beheren.
Dit laatste betreft zowel vloeibare als vaste biomassa.
147

Vraag 162:
Kunt u aangeven welke landen u op het oog heeft om trilaterale samenwerkingsverbanden
mee aan te gaan?
Antwoord:
Trilaterale samenwerkingsverbanden worden steeds belangrijker omdat hierbij gebruik kan
worden gemaakt van de directe ervaring op het gebied van armoedebestrijding van
opkomende landen. Het is belangrijk om hierbij aansluiting te zoeken bij landen en
organisaties die kennis en expertise hebben die direct van belang zijn voor het laag
inkomensland. Het komend jaar onderzoeken we met wie verdere samenwerking kan
worden aangaan. Op dit moment is Nederland met diverse landen al bezig initiatieven van
trilaterale samenwerking te ontplooien. Zo is Nederland is in gesprek met Qatar om samen
te werken in het bevorderen van voedselzekerheid in nog te selecteren landen in Afrika.
Samen met Slowakije werken we in Tunesië aan de hervorming van de krijgsmacht en
politie. Verder wordt met Indonesië gekeken naar mogelijkheden voor trilaterale
samenwerking en heeft Nederland ondersteuning aangeboden voor het opzetten van een
eigen OS-programma door Indonesië.
Tijdens mijn afgelopen bezoek aan China heb ik ook met de autoriteiten daar eerste
verkennende gesprekken gevoerd over mogelijke samenwerking. Tenslotte is er met Brazilië
contact gezocht om te bezien of nadere samenwerking op OS-gebied mogelijk is. Het
komend jaar zullen deze contacten worden geïntensiveerd en waar mogelijk omgezet in
concrete samenwerkingsactiviteiten.
149

Vraag 164:
U zegt dat het vooral gaat om het midden- en kleinbedrijf dat handel wil drijven met en wil
investeren in lage- en middeninkomenslanden. Kunt u aangeven welke definitie u gebruikt
voor het bepalen welke bedrijven als MKB zullen worden beschouwd?
Anwoord:
De definitie, zoals gehanteerd in de EU, is dat het gaat om ondernemingen met minder
dan 250 werknemers in dienst. Hun omzet moet minder dan 40 miljoen euro of hun
jaarbalans minder dan 27 miljoen euro bedragen. De onderneming moet zelfstandig zijn,
dat wil zeggen dat 25% van het kapitaal of van de stemrechten niet in handen moet zijn
van één onderneming of van verscheidene ondernemingen gezamenlijk die niet aan de
definitie van het MKB beantwoorden.
151

Vraag 166:
Kunt u aangeven welke ODA-uitgaven beschikbaar worden gesteld voor het
topsectorenbeleid? Kunt u per topsector aangeven om welke bedragen het gaat, waar deze
specifiek voor bedoeld zijn? Kunt u dit aangeven vanaf 2012 tot en met 2017? Welke
ontwikkelingsdoelen worden beoogd met deze bijdragen aan het topsectorenbeleid?
Antwoord:
BZ ondersteunt het beleid van de topsectoren via algemene
handelsbevorderingsinstrumenten, OS bedrijfsleveninstrumenten en met kennis- en
innovatiemiddelen. De inzet loopt voor een belangrijk deel ook via inzet van niet-financiele
middelen.
Hoewel ODA middelen niet op voorhand geoormerkt worden voor individuele topsectoren,
kunnen de PPP fondsen voor water en voor voedselzekerheid en duurzaam ondernemen en
het Stimuleringsfonds Life Sciences & Health for Development voornamelijk ten goede
komen aan bedrijven en kennisinstellingen uit de specifieke topsectoren AgroFood,
Tuinbouw & Uitgangsmaterialen, Water en LS&H.
De ODA bijdrage is er op gericht om bedrijven en kennisinstellingen uit de betreffende
topsectoren in staat te stellen een bijdrage te leveren aan de OS doelstellingen. ODA
middelen worden ingezet op armoedebestrijding door private sector ontwikkeling, en voor
het bereiken van specifieke doelstellingen op het terrein van water, voedselzekerheid en
gezondheid.
Momenteel wordt het pakket van bedrijfsleveninstrumenten herzien in samenhang met de
uitwerking van het nieuwe DGGF. Het betreft hier zowel ODA als niet-ODA middelen. De
financiële implicaties voor de individuele instrumenten zijn onderdeel van deze uitwerking.
153

Vraag 168:
Wat doet u indien de door u verwachte “ kritische massa “ van bedrijven en landen die
rapportageverplichting toepast, langer uitblijft? Dienen Nederlandse investeerders
contractbreuk te plegen als binnenlandse bedrijven stellen dat hun verbod op
openbaarmaking wordt overtreden? Zo ja, neemt u de verantwoordelijkheid voor de
consequenties? Zo neen, wat verwacht u dan van Nederlandse investeerders?
Antwoord:
In de Jaarrekeningrichtlijn is een evaluatie van de rapportageplicht opgenomen die de
Commissie drie jaar na de inwerkingtreding van de richtlijn zal afronden. Hierbij zal ook
gekeken worden naar eventuele problemen bij de naleving van de rapportageplicht. Het
kabinet is, zoals aangegeven bij de beantwoording van Kamervragen van de leden Van Ojik,
Maij en Vos (Aanhangsel Handelingen 2012-13, 1566 van 13 maart 2013), bekend met het
feit dat er landen zijn die een ruim geformuleerd verbod kennen op publicatie van
(staats)geheime en gevoelige informatie, maar over de consequenties daarvan bestaan
uiteenlopende opvattingen. Het is bijvoorbeeld niet duidelijk of openbaarmaking van
betalingen van bedrijven aan overheden een schending van dergelijke verboden oplevert.
Naleving van de rapportageverplichtingen door de desbetreffende ondernemingen staat voor
het kabinet voorop. Het is echter mogelijk dat een Nederlandse onderneming in de
mijnbouw of bosbouw in een specifiek land serieuze negatieve consequenties meent te
ondervinden van openbaarmaking van betalingen. Het kabinet gaat er van uit dat de
betreffende onderneming in een dergelijke situatie eerst zelf de dialoog over de Europese
verplichtingen met de desbetreffende overheidsinstanties in dat land zal voeren en
bovendien de Europese Commissie zal rapporteren over haar ervaringen, die de Commissie
vervolgens kan meenemen bij de evaluatie van de rapportageverplichting. Indien nodig, is
het kabinet bereid de dialoog met de regering van het desbetreffende land aan te gaan om
tot een passende oplossing te komen.
155

Vraag 170:
Welke rol ziet u voor Nederlandse maatschappelijke organisaties in de selectie, de
begeleiding van, en samenwerking met de zuidelijke maatschappelijke organisaties en MKB-
bedrijven waarmee zij partnerschappen wil sluiten?
Antwoord:
Nederlandse maatschappelijke organisaties zijn door hun netwerk, wortels in de
samenleving en ervaring met het werken in landen goed gepositioneerd om
voorwaardenscheppend te werken voor nieuwe samenwerkingsvormen met zuidelijke
maatschappelijke organisaties en MKB-bedrijven. In de brief die ik na de zomer zal sturen
aan de Tweede Kamer over de toekomstige samenwerking met maatschappelijke
organisaties werk ik verder uit hoe ik hier in de toekomst invulling aan ga geven.
Zie ook het antwoord op kamervragen 455 en 353.
157

Vraag 172:
Hoeveel gezamenlijke programma’s staan geagendeerd tussen Nederland en de EU binnen
het kader van Buitenlandse Handel en Ontwikkelingssamenwerking en welke doelstellingen
hebben deze programma’s precies?
Vraag 180:
U geeft aan weer gezamenlijke programma’s te gaan uitvoeren met de EU. Kunt u aangeven
om welke programma’s dit gaat?
Antwoord:
Bij gezamenlijk programmeren maken EU en lidstaten gezamenlijk een analyse van het
ontwikkelingsplan van het partnerland en stellen zij gezamenlijk een respons op. Er worden
prioritaire sectoren geïdentificeerd en er wordt een werkverdeling overeengekomen, waarbij
de EU en lidstaten zich beperken tot maximaal drie sectoren. Idealiter sluiten EU en
lidstaten aan bij de plancyclus van het ontvangende land en stemmen zij financiële
allocaties op elkaar af.
De EU wil in de komende begrotingscyclus (2014-2020) het gezamenlijk programmeren
tussen EU en lidstaten tot standaard verheffen. Nederland steunt dit voornemen, omdat
gezamenlijk programmeren – overeenkomstig de afspraken over de effectiviteit van hulp
die in Parijs, Accra en Busan zijn gemaakt - de versnippering van hulp tegengaat, de
transactiekosten voor partnerlanden terugdringt en de impact van de inspanningen van EU
en lidstaten vergroot. Nederland heeft altijd gesteld te streven naar een pragmatisch en
flexibel proces dat lokaal tot stand komt en waar andere donoren bij kunnen aansluiten.
In twaalf Nederlandse partnerlanden wordt inmiddels een begin gemaakt met gezamenlijk
programmeren. Het betreft Zuid-Sudan, Burundi, Ethiopië, Bangladesh, Benin, Ghana,
Jemen, Kenia, Mali, Mozambique, Rwanda en Uganda. In sommige van deze landen is het
proces verder gevorderd dan in andere landen. Het feit dat de EU nu de programmering van
haar middelen voor de periode 2014-2020 ter hand heeft genomen, is een belangrijke
stimulans voor de gezamenlijke programmering. Nederlandse ambassades in partnerlanden
is gevraagd constructief bij te dragen aan dit proces.
In de Nederlandse Meerjarige Strategische Plannen (MJSP’s) is een tussenmoment
ingebouwd om te bezien op welke wijze Nederlandse inspanningen in het totale plaatje
passen. Door de gevraagde bezuinigingen wordt het voor Nederland nog relevanter aan te
sluiten bij gezamenlijke inspanningen.
159

Vraag 175:
Hoe beschouwt u de conclusie van het Eurodad onderzoek dat een groot deel van de huidige
ODA-middelen uiteindelijk ten goede komt aan bedrijven uit OESO-landen, omdat zij de
kennis en producten verkopen, die nodig zijn om ontwikkelingsprojecten te realiseren? Kunt
u een inschatting geven van het percentage van de Nederlandse ODA-middelen die bij
OESO-bedrijven terecht komen? Kunt u deze schatting ook geven voor uw totale budget,
inclusief niet-ODA elementen, zoals het Dutch Good Growth Fund?
Antwoord:
Cijfers over het gedeelte van Nederlandse ODA-gelden dat weer terugvloeit naar
Nederlandse bedrijven en organisaties via o.a. consultancies en opdrachten aan het
bedrijfsleven zijn niet beschikbaar. De terugverdieneffecten van OS zijn niet systematisch
zijn onderzocht. Wel is de Algemene Rekenkamer voornemens dit in de loop van dit jaar te
gaan doen. Het primaire doel van ODA-middelen is niet om Nederlandse bedrijven te
steunen, maar om inclusieve groei in OS-landen te bevorderen en armoede te bestrijden.
Mocht het Nederlandse bedrijfsleven een bijdrage kunnen leveren aan het bereiken van
deze doelstelling dan is dit uiteraard positief, zolang dit maar leidt tot een optimale
besteding van ODA-gelden voor de ontwikkeling van het begunstigde land en er op deze
manier aan effectieve armoedebestrijding wordt gedaan.
Welk percentage van de middelen uit het Dutch Good Growth Fund straks bij bedrijven uit
OESO-landen terecht zal komen is niet te zeggen. Belangrijker is dat de activiteiten die
worden ondersteund uit het fonds ontwikkelingsrelevant zijn. De ODA-toekenning van
DGGF-activiteiten zal achteraf plaatsvinden, waarbij we uiteraard zorgvuldig te werk zullen
gaan.
161

Vraag 177:
Welke ‘vaak omvangrijke inspanningen die ontwikkelingsrelevant zijn en die bijdragen aan
meer welzijn en meer economische groei’ worden bedoeld als wordt gesproken over ODA?
Antwoord:
Buitenlandse directe investeringen, handel en remittances zijn voorbeelden van vaak
omvangrijke inspanningen die ontwikkelingsrelevant kunnen zijn en die bijdragen aan meer
welzijn en meer economische groei.
In hoeverre deze tot ODA zouden kunnen of moeten worden gerekend wordt meegenomen
in de komende internationale discussies over de modernisering van ODA-definitie.
163

Vraag 179:
Wordt er voor het Dutch Good Growth Fund een plafond gesteld aan de grootte van een
bedrijf om in aanmerking te komen voor financiering vanuit dit budget, zoals een maximum
aan de omzet of aan het aantal werknemers van het bedrijf?
Vraag 373:
Bent u voornemens de maximale grootte van bedrijven die financiering uit het Dutch Good
Growth Fund zoeken te beperken tot een gangbare definitie van MKB om te voorkomen dat
grote bedrijven van dit fonds gebruik maken?
Antwoord:
Het fonds is primair bedoeld voor het MKB. In mijn brief over het
bedrijfsleveninstrumentarium en het Dutch Good Growth Fund wordt verder uitgewerkt
welke bedrijven aanspraak kunnen maken op het fonds.
165

Vraag 183:
Welke maatregelen gaat dit kabinet treffen om ervoor te zorgen dat er recentere data en
rapporten op www.openaid.nl worden gepubliceerd?
Antwoord:
Met Akvo, de host van www.openaid.nl, is inmiddels afgesproken dat de meest actuele data
op de site zullen worden gepresenteerd.
167

Vraag 185:
Gaat u, als Nederlandse prioriteiten niet of onvoldoende in EU verband worden opgepakt,
actief op zoek naar andere coalities of bilaterale mogelijkheden?
Antwoord:
Laat ik voorop stellen dat er geen sprake is van een keuze tussen de EU en anderen. De EU
is Nederlands natuurlijke habitat en biedt Nederland de beste mogelijkheden om de
doelstellingen van zijn buitenlands beleid te realiseren. In de Raad zoekt Nederland actief
naar steun voor zijn standpunten, met wisselende coalities van gelijkgezinde lidstaten. Dat
wil niet zeggen dat ik me alleen op ‘Brussel’ concentreer. Vanzelfsprekend gaat Nederland
ook op zoek naar bredere coalities met gelijkgezinde landen buiten de Unie om zijn
doelstellingen te bereiken. De EU zelf doet dit overigens ook, bijvoorbeeld in de aanloop
naar een post-2015 raamwerk voor ontwikkeling. Outreach naar andere landen en het
bouwen van coalities, vooral ook met strategische partners en opkomende machten, is dan
essentieel: Nederland noch de EU moeten zich isoleren. Ik vind brede samenwerking, liefst
tussen verschillende regionale groepen, een groot goed. Maar nogmaals: het één sluit het
ander niet uit. Ik werk aan mijn prioriteiten binnen en buiten de EU.
169

Vraag 187:
Hoe ziet u de rol die lokale overheden spelen in het bieden van basisdiensten aan burgers
bij de opbouw van fragiele staten? Bent u van mening dat lokale overheden vrede en
dialoog kunnen faciliteren en bevorderen? Gaat u hier aandacht aan besteden bij de
uitvoering van uw beleid?
Antwoord:
Lokale overheden zijn belangrijke actoren in het leveren van basisdiensten aan burgers in
de context van fragiele situaties. Vooral in situaties waar centraal bestuur verzwakt is,
kunnen zij een actieve rol spelen in de directe hulpverlening en de overgang naar
stabilisatie en wederopbouw.
Met hun kennis van de lokale context zijn lokale overheden belangrijke actoren in het
bevorderen van vrede en dialoog op lokaal niveau. Lokale actoren kunnen doorgaans
gemakkelijker de visies en sentimenten van de bevolking vertolken binnen een
vredesproces.
Kamerbrief (32605, nr. 94) over het speerpunt veiligheid en rechtsorde van 21 mei 2012
noemt ‘lokale prioriteiten en lokale systemen’ als een doel in de uitvoering van genoemd
speerpunt. De rol van lokale overheden blijft dan ook een relevant element in de uitvoering
van het huidige beleid. Door programma’s voor gerichte capaciteitsopbouw aan lokale
overheden in fragiele staten worden zij beter in staat gesteld vrede en dialoog effectief te
bevorderen.
171

In dit budget zijn de uitgaven voor milieu en klimaat samengevoegd, de toename van
klimaatuitgaven als gevolg van onze internationale verplichtingen maakt hier ook onderdeel
van uit. De afbouw van bilaterale milieuprogramma’s, waaronder het programma in Bolivia,
Colombia, Ghana en Senegal, is reeds in gang gezet.
173

Vraag 191:
Hoe geeft u uitvoering aan de motie Sjoerdsma (Kamerstuknr. 33400-V nr. 37) die ziet op
het inzichtelijk maken van resultaten?
Antwoord:
In de Kamerbrief inzake de voortgang speerpunten ontwikkelingssamenwerking
(Kamerstuknr. 32605 nr. 114, 2 november 2012) worden de Nederlandse inzet en geboekte
resultaten per speerpunt beschreven voor de eerste negen maanden van 2012. Om volledig
transparant te zijn over de resultaten van OS-activiteiten zal dit jaar een volledige set
resultaatfiches (per speerpunt, per ambassade, per directie) openbaar worden gemaakt.
Deze resultaatfiches vormen de bijlage van de tweede Kamerbrief over de voortgang op de
speerpunten, en betreffen het gehele jaar 2012. De gegevens worden toegankelijk gemaakt
op www.rijksoverheid.nl.
175

Vraag 194:
Kunt u meerdere voorbeelden geven van ‘onderwerpen die nu wel onder de ODA-definitie
vallen maar weinig ontwikkelingsrelevant zijn’?
Antwoord:
Het Interdepartementaal Beleidsonderzoek ODA zal aandacht besteden aan zowel uitgaven
die onder de ODA-definitie vallen maar als weinig ontwikkelingsrelevant worden beschouwd
als ontwikkelingsrelevante uitgaven die niet onder de ODA-definitie vallen. Uitgaven
waarvan de ontwikkelingsrelevantie internationaal ter discussie staat hebben onder meer
betrekking op administratieve kosten, kosten voor eerstejaars opvang van asielzoekers,
beurzen voor opleidingen, technische assistentie, noodhulp en schuldverlichting. (Zie ook
het antwoord op vraag 2)
177

Vraag 196:
Zal de bredere definitie van ODA dezelfde stimulerende werking hebben op ontwikkelde
landen om te streven naar een minimale financiële inzet op duurzame mondiale
ontwikkeling wereldwijd?
Antwoord:
Mijn doel is dat de stimulerende werking van een bredere definitie groter zal zijn. Ik
vertrouw erop dat dit ook mogelijk is, omdat een bredere definitie meer zal aansluiten bij de
werkelijkheid van vandaag.
179

Vraag 198:
Hoe worden de goed bestuur programma’s binnen de transitiefaciliteit ingevuld voor landen
waar de hulp relatie overgaat in een handelsrelatie?
Antwoord:
Voor bedrijven is het essentieel dat het ondernemingsklimaat aan bepaalde eisen van
rechtszekerheid en organisatiegraad voldoet. Bij een (te) onzeker en risicovol
ondernemingsklimaat zullen buitenlandse investeerders het laten afweten, ook al worden ze
voorzien van advies en financieringshulp via bedrijfsleveninstrumenten. Activiteiten gericht
op goed (economisch) bestuur zijn daarom essentieel voor het behalen van de
doelstellingen in landen waar de hulprelatie overgaat in een handelsrelatie.
Zo wordt via “Government-to-Government” (G2G) projecten technische expertise ingezet
voor beleidsuitwisseling ter verbetering van het lokale ondernemingsklimaat. Door dit
gericht te doen in sectoren waar Nederlandse bedrijven actief zijn, komt de verbetering van
het lokale ondernemingsklimaat tevens het Nederlandse bedrijfsleven ten goede.
Colombia - Waste samenwerking
De stad Bogotá verzocht Nederland om samenwerking bij de opzet van het
afvalverwerkingsproject 'Basura Cero'. De Colombianen rekenen daarbij op Nederlandse
kennis en expertise, die kunnen bijdragen aan innovatieve oplossingen voor de verwerking
van huishoudelijk afval. Bij deze innovatieve oplossingen moet rekening worden gehouden
met de 'informele sector', de zgn. waste pickers die hun bestaan uit afval halen.
Onder de Transitiefaciliteit is in september 2012 een factfinding-missie georganiseerd.
Resultaat is, naast mogelijke G2G samenwerking met Bogotá, ook G2G samenwerking met
de stad Medellin en de regio Cundinamarca. Tevens wordt met brancheorganisaties een
project ontwikkeld over producentenverantwoordelijkheid. Daarnaast wordt met de
Colombiaanse organisatie van Nutsbedrijven in juni 2013 een landelijk seminar
georganiseerd, waar een Nederlandse matchmakingmissie op het gebied van afval en
watertechnologie zich bij zal aansluiten. Een twintigtal Nederlandse bedrijven heeft zich
inmiddels al geïnteresseerd getoond om een lange termijn strategie op het gebied van
afvalverwerking te ontwikkelen (via Partners for International Business,PIB). Voor de
'informele sector' wordt een ondersteunend project ontwikkeld dat aansluit op en input
levert voor het PIB-programma en de G2G samenwerking.
181

Vraag 200:
Wat zijn de verwachte effecten van de afbouw van inzet op goed bestuur en de
vermindering van inzet op veiligheid en rechtsorde op de mensenrechtensituatie van arme
mensen en kwetsbare groepen?
Antwoord:
Enkele jaren geleden is begonnen met integratie van goed bestuur in de vier prioritaire
thema’s van ontwikkelingssamenwerking en gelijktijdige afbouw van de aparte voorziening
voor goed bestuur in de begroting. Deze lijn wordt nu voortgezet: vanaf 2014 wordt de vrije
ruimte onder goed bestuur geschrapt. Lopende activiteiten worden niet aangetast. Op
decentraal niveau wordt vanaf 2014 aan goed bestuur hoofdzakelijk aandacht besteed
binnen de vier speerpuntprogramma’s wanneer dat relevant is voor die speerpunten.
Daarnaast blijven binnen het speerpunt Veiligheid en Rechtsorde voorlopig middelen
beschikbaar voor activiteiten op het terrein van goed bestuur door steun aan Netherlands
Institute for MultiParty Democracy (NIMD) en Stichting SPARK voor capaciteitsontwikkeling
politieke partijen; International Development of Law Organisation (IDLO) voor
rechtsstaatontwikkeling; Institute for Democracy and Electoral Assistance (IDEA) voor
democratisering en verkiezingen, Transparency International voor corruptiebestrijding en
Vereniging Nederlandse Gemeenten (VNG)-International voor lokaal bestuur.
Voor veiligheid en rechtsorde geldt dat de bezuinigingen voor een belangrijk deel worden
gerealiseerd door de geplande intensivering op centrale en decentrale budgetten met ingang
van 2014 te schrappen. Voortijdig beëindigen van programma’s, en daarmee van directe
negatieve effecten op de mensenrechtensituatie van arme mensen en kwetsbare groepen
wordt hierdoor vermeden.
183

Vraag 202:
Wat houdt de transitiefaciliteit in die beschikbaar is voor landen waar de hulprelatie
overgaat in een handelsrelatie?
Antwoord:
De in 2012 gestarte Transitiefaciliteit (TF) is bij uitstek een voorbeeld waar hulp, handel en
investeringen bij elkaar komen en elkaar versterken. De faciliteit staat momenteel open
voor Colombia, Vietnam en Zuid-Afrika. In deze voormalige partnerlanden met een hoog
economisch potentieel krijgt de transitie van een OS-relatie naar een handels- en
investeringsrelatie via de TF een impuls. Met de TF wordt de gedurende tientallen jaren
opgebouwde kennis, ervaring en ‘goodwill’ optimaal ingezet voor het vormgeven van een
nieuwe, wederzijds profijtelijke economische relatie.
De doelstelling van de TF is tweeledig:
1) Versterken van het ondernemingsklimaat in het transitieland.
2) Vergroten van de omvang van de (duurzame) handel, investeringen en diensten door
Nederlandse bedrijven met het transitieland.
De transitiefaciliteit is geen instrument, maar een aanpak met geïntegreerde inzet van
bestaande bedrijfsleveninstrumenten en enabling environment programma’s, economische
diplomatie en relevante projecten op de ambassades.
De huidige Transitiefaciliteit, zoals deze bestaat in Colombia, Vietnam en Zuid-Afrika, zal
worden beëindigd. Medio 2015 zal de transitie zijn voltooid. Om die reden zijn deze landen
in ‘Wat de wereld verdient’ opgenomen als Handelslanden.
De lessen uit de huidige transitiefaciliteit zullen gebruikt worden voor soortgelijke aanpak op
de Overgangslanden. Dit zal gebeuren door de focus van het bedrijfsleveninstrument
Partners for International Business (PIB) te verbreden naar de Overgangslanden en door
daarnaast stevig in te zetten op voorwaardenscheppende programma’s die zich richten op
verbetering van het ondernemingsklimaat, het verhogen van de duurzame handel en
economic governance. Laatstgenoemde activiteiten worden afgestemd op de PIB-aanpak
waardoor er optimale synergie ontstaat tussen hulp, handel en investeringen.
185

Vraag 204:
U geeft aan dat er in de Hoorn van Afrika sprake is van een regionale benadering. Kunt u
aangeven of hier ook een regioprogramma voor tot stand komt, omdat dit niet in de huidige
HGIS wordt genoemd? Kunt u daarbij ook aangeven hoeveel budget er naar de Hoorn van
Afrika toe gaat?
Antwoord:
De landen in de Hoorn van Afrika zijn etnisch-cultureel sterk met elkaar verweven. Handel,
politieke en veiligheidsbelangen zijn grensoverschrijdend. De ontwikkelingen in de landen in
de Hoorn kunnen niet los van elkaar gezien worden. Met name de instabiliteit in Somalië
vormt een directe bedreiging voor de regionale stabiliteit en ontwikkeling.
Op dit moment steunt Nederland reeds een aantal regionale programma’s. Te noemen zin
hier de Nederlandse steun aan AMISOM, berechting en detentie van piraten in de regio -
inclusief gevangenissen in Puntland en Somaliland- en regionale maritieme
capaciteitsopbouw via EUCAP Nestor. Ook steunt Nederland de regionale organisaties AU en
IGAD in streven naar regionale stabiliteit. Verder financiert Nederland humanitaire hulp voor
de opvang van Somalische vluchtelingen in Kenia. Ten slotte wordt een
grensoverschrijdende programma gefinancierd, met een bijdrage aan het Oxfam project
voor pastoralisten in het grensgebied Ethiopië-Somaliland.
Om vorm te geven aan de regionale benadering wordt de samenhang van de Nederlandse
inzet in de Hoorn van Afrika versterkt. Ik wil verder kijken dan veiligheid, en nieuwe
regionale activiteiten steunen. Zo start dit jaar een regioprogramma voor de Hoorn om de
voedselproductie te verhogen, water efficiënter te gebruiken en boeren en boerinnen
toegang te geven tot regionale en internationale markten via waardeketens. Zo draagt
Nederland bij aan economische ontwikkeling, grotere veerkracht (‘resilience’) tegen de
gevolgen van klimaatverandering en aan meer stabiliteit en veiligheid in de regio. Deze
structurele aanpak draagt er aan bij de afhankelijkheid van noodhulp in de regio te
verminderen.
Gezien het belang dat ik hecht aan deze regionale benadering, ben ik van plan om in 2014
meer middelen beschikbaar te stellen voor het regionale programma in de Hoorn van Afrika.
De exacte omvang daarvan is op dit moment nog niet duidelijk. In 2013 is 90,4 miljoen
euro begroot voor de Hoorn van Afrika. Hiervan gaat 87,2 miljoen euro naar de bilaterale
programma’s van de ambassades Nairobi en Addis Abeba. Daarnaast wordt in 2013 3,2
miljoen besteed aan het regioprogramma voor de Hoorn van Afrika. Met deze middelen
wordt o.m. een bijdrage gegeven aan de AU (ondersteuning vrede en veiligheid en
institutionele capaciteit) en IGAD (veiligheidsprogramma). Naast deze aan de post
gedelegeerde budgetten zijn er ook centrale budgeten, die thematisch worden gestuurd
(zoals voor voedselzekerheid en water), en multilaterale bijdragen.
187

Vraag 207:
In welk tempo verwacht u, binnen de door u gewenste ontwikkeling, dat het aantal
hulpbehoevende landen afneemt en het aantal landen waarmee Nederland een
handelsrelatie onderhoudt toeneemt?
Antwoord:
Gedurende de afgelopen jaren is substantiële voortuitgang geboekt met betrekking tot het
uitbannen van armoede. Het VN Millennium Development Goals 2012 stelt vast dat extreme
armoede in de gehele wereld, incl. Afrika bezuiden de Sahara afneemt. Was het percentage
van de bevolking dat leeft van minder dan $1,25 in 1990 nog 47%; in 2008 bedroeg dit
percentage 24%. Dit betekent echter niet dat iedereen profiteert van de toegenomen
welvaart. Vooral in midden inkomenslanden neemt de inkomensongelijkheid toe.
In de ontwikkelingsliteratuur worden op basis van gegevens van het Internationale
Monetaire Fonds (IMF) groeiscenario’s voor ontwikkelingslanden opgesteld. Met de nodige
slagen om de arm wordt voorspeld dat het aantal lage inkomenslanden in 2020 varieert van
24 tot 30. Voor het jaar 2030 komt men uit op een schatting van 16 tot 28. In vergelijking
tot het huidige aantal van 35 betekent dit dus een reductie van het aantal hulpbehoevende
landen, met de kanttekening dat ten minste de helft van ’s werelds armoede zich
concentreert in midden inkomenslanden.
Op grond van deze groeiscenario’s neemt het aantal landen waarmee Nederland mogelijk
een handelsrelatie onderhoudt dus toe.
189

Vraag 209:
In hoeverre houdt u in uw aanpak van Internationale Publieke Goederen rekening met een
eventuele negatieve ontwikkeling van/in landen waarbij partnerland van handelspartner kan
terugvallen naar hulpontvanger?
Antwoord:
Internationale Publieke Goederen betreffen grensoverschrijdende kwesties die landen alleen
samen kunnen aanpakken; het is dus niet zozeer relevant of het hier om een
handelspartner of een hulpontvangend land gaat.
191

Vraag 211:
Kunt u concreet aangeven welke positieve resultaten het speerpunten beleid heeft
opgeleverd? Welke van deze projecten zullen worden stopgezet door het lagere budget?
Antwoord:
In de Kamerbrief inzake de voortgang speerpunten ontwikkelingssamenwerking
(Kamerstuknr. 32605 nr. 114, 2 november 2012) wordt aangegeven welke concrete
resultaten het speerpuntenbeleid heeft opgeleverd. In de tweede helft van 2013 wordt de
tweede voortgangsbrief speerpunten OS aan de Tweede Kamer aangeboden met de
resultaten over het jaar 2012. Voorbeelden van resultaten op de vier speerpunten zijn:
Voedselzekerheid:
In Rwanda heeft Nederland sinds 2010 EUR 10 mln. bijgedragen aan het landrechten
programma. Rwandezen krijgen de kans te bewijzen dat het land waarop ze wonen of
werken van hen is. 7 miljoen percelen zijn opgemeten en beoordeeld. Ruim 4 miljoen
eigendomsbewijzen zijn uitgereikt, waarvan 29% aan vrouwen, 16% aan mannen.
Water en Sanitatie:
Sinds 2011 zijn met Nederlandse hulp 2,3 miljoen mensen voorzien van toegang tot veilig
drinkwater en 6,3 miljoen mensen van sanitaire voorzieningen.
Veiligheid en Rechtsorde:
In 2011 heeft Nederland via de UN Mine Action Service EUR 4,8 mln. bijgedragen aan
ontmijningsactiviteiten in Afghanistan, DRC, Palestijnse Gebieden, Libië en Soedan. In totaal
2
is er in deze landen ruim 237 miljoen m land vrijgemaakt van mijnen en andere
explosieven en zijn er ruim 1,6 miljoen mensen voorgelicht over explosiegevaar.
SRGR:
De Nederlandse bijdrage aan het Global Fund in 2012 heeft ertoe bijgedragen dat er in 2012
weer meer mensen met hiv met aidsremmers konden worden behandeld, namelijk 3,6
miljoen.
Studies die de impact van programma’s aantonen zijn bijvoorbeeld:
- Van infrastructuur naar duurzame impact: beleidsdoorlichting van de Nederlandse
bijdrage aan drinkwater en sanitaire voorzieningen (1990–2011) – IOB, 2012;
- Strategic Investments for Impact: Global Fund Results Report 2012, Summary
Report – The Global Fund to Fight aids, Tuberculosis and Malaria;
- Evaluation of the scope, organization, effectiveness and approach of the UN in Mine
Action, Joint Inspection Unit, 2011; en
- Improving Food Security – A systematic review of the impact of interventions in
agricultural production, value chains, markets regulation, and land security – IOB,
2011.
193

Vraag 212:
Gaat u zich naast ondersteuning van kennisopbouw tevens inzetten voor voldoende
representativiteit van lage- en middeninkomenslanden in internationale organisaties? Zo ja,
op welke wijze? Zo nee, waarom niet?
Antwoord:
De ondersteuning van kennisopbouw wordt in de nota genoemd als middel ter versterking
van de positie van lage- en middeninkomenslanden in internationale fora waar besluiten
worden genomen over Internationale Publieke Goederen (IPGs). Dit past in het streven naar
vergroting van de invloed van deze landen aan internationale onderhandelingstafels. De
representativiteit van de besluitvorming verschilt per organisatie en IPG. Zo zijn op het
terrein van handel (WTO) en veiligheid (VN) de meeste landen, inclusief lage- en
middeninkomenslanden, vertegenwoordigd in de desbetreffende fora. Later dit jaar zal het
rapport van de Adviesraad voor Internationale Vraagstukken (AIV) over de IPGs
voedselzekerheid, klimaat, energie en water verschijnen. Aan de hand daarvan zal het
Nederlandse beleid op deze IPG’s verder vorm krijgen. Daarbij zal ook aandacht zijn voor
onze inzet dat lage- en middeninkomenslanden voldoende stem hebben in de internationale
fora waar besluiten worden genomen over IPGs.
195

Vraag 215:
Voor welk deel verwacht u de klimaatfinanciering uit ODA-middelen te kunnen toerekenen
aan reeds lopende ODA-uitgaven? Voor welk deel verwacht u dat de klimaatfinanciering uit
ODA-middelen overlapt met activiteiten gericht op armoedebestrijding en duurzame
ontwikkeling voor de jaren in de periode 2014-2017?
Antwoord:
In 2013 verwacht ik EUR 200 mln. te rapporteren als klimaatfinanciering. Dit hele bedrag
betreft uitgaven aan al lopende ODA activiteiten. Een belangrijk deel betreft het programma
voor de bevordering van de toegang tot duurzame energie (PREP). Daarnaast zijn uitgaven
aan voedselzekerheid, water en enkele afdrachten aan internationale organisaties zoals het
Global Environment Fund (gedeeltelijk) toe te rekenen aan klimaatfinanciering.
Met de vraag naar de overlap tussen armoedebestrijding en internationaal klimaatbeleid
raakt u aan de kern van mijn inzet voor de komende jaren. Er is veel synergie te behalen
tussen de inzet op klimaat en op armoedebestrijding. Als wij werken aan beter
watermanagement in Vietnam dragen we bij aan klimaatadaptatie, een stabielere
voedselvoorziening in de Mekong regio en we helpen de boeren in de delta om hun
inkomens zeker te stellen door het oogstvernietigende overstromingsgevaar te beperken.
Als we de toegang tot energie in Indonesië vergroten door hernieuwbare energie te
realiseren, dragen we bij aan economische ontwikkeling en vermindering van de
klimaatverandering. Mijn inzet is daarom voor de komende jaren om een zo groot mogelijk
deel van de klimaatfinanciering bij te laten dragen aan armoedebestrijding.
197

Vraag 217:
Welk budget, uitgesplitst in ‘totaal budget’ en ‘waarvan ODA’ en als percentage van deze
budgetten, zijn aangemerkt als klimaatfinanciering voor de jaren in de periode 2010-2013?
Antwoord:
In de periode 2010 – 2012 gaf Nederland gemiddeld EUR 100 mln. per jaar uit aan
klimaatfinanciering. Dit was conform de NL toezegging in Kopenhagen voor de ‘Fast Start
Finance’. Deze uitgaven kwalificeerden als ODA en waren gemiddeld boven de 0,7 % ODA
norm. Als percentage van de totale Nederlandse ODA uitgaven bedroeg dit ruim 2 procent
per jaar.
Voor 2013 wordt de totale ODA begroot op EUR 4,2 miljard. De klimaatuitgaven vormen
daar onderdeel van en zullen naar schatting EUR 200 mln. bedragen (bijna 5%). Bij de
verantwoording over mijn begroting, wanneer van alle activiteiten bekend is in welke mate
zij relevant waren voor het klimaat, kan ik pas met zekerheid aangeven wat de exacte
Nederlandse klimaatinzet is geweest. Ik verwacht het toegezegde bedrag van EUR 200 mln
te kunnen realiseren binnen de voor 2013 goedgekeurde begroting.
199

Vraag 219:
Kunt u aangeven waarom China, India en Brazilië, drie BRICS landen, wel kritiek leveren op
moeizame handelsprocedures, maar niet zelf bijdragen aan de uitgaven voor
handelsfacilitatie?
Antwoord:
Het is nog onderwerp van onderhandeling of middeninkomenslanden die daartoe in staat
zijn – zoals China, India en Brazilië - ook een bijdrage dienen te leveren aan technische
assistentie en capaciteitsopbouw voor andere middeninkomenslanden en de minst
ontwikkelde landen. De EU – daarin gesteund door Nederland – zet wel hierop in.
201

Vraag 221:
In hoeverre gaat de versterkte inzet op risicovermindering bij rampen en weerbaarheid ten
koste van gelden gereserveerd voor klimaat? Zo ja, over welke gelden gaat het dan?
Antwoord:
De inzet op risicovermindering bij rampen gaat niet ten koste van klimaatfinanciering.
Klimaatfinanciering kan bestaan uit uitgaven aan programma’s die klimaatproblemen direct
adresseren of uitgaven die worden gedaan aan een aanverwant thema met een relevantie
voor klimaat. Omdat het aantal rampen wereldwijd zal toenemen als gevolg van
klimaatverandering zijn de investeringen in het verkleinen van de risico’s bij rampen zo’n
aanverwant thema. De uitgaven hiervoor zullen daarom worden gerapporteerd als
klimaatfinanciering.
203

Vraag 223:
In hoeverre bent u van mening dat vergroening van de economie samen kan gaan met het
recht op toegang tot energie en op welke wijze neemt u dit mee in uw beleid?
Antwoord:
Ik ben van mening dat vergroening van de economie en toegang tot energie goed samen
kunnen gaan. Vergroening van de economie wordt onder andere bereikt door meer energie
op te wekken met hernieuwbare bronnen, zoals zonne-energie, biogas of geothermische
energie. Toegang tot zulke vormen van hernieuwbare energie is de afgelopen jaren de kern
geweest van de Nederlandse klimaatfinanciering. Hiermee zijn goede resultaten geboekt. Zo
zijn tussen 2004 en 2011 ruim 11 miljoen mensen voorzien van toegang tot hernieuwbare
energie, en zijn er met Nederlandse steun grote investeringen geïnitieerd in onder meer
Rwanda, Kenya en Indonesië. Gebrekkige toegang tot energie blijft echter een rem op
duurzame en evenwichtige economische groei, met name in sub-Sahara Afrika. De energie
sector leent zicht bij uitstek voor instrumenten die zich richten op de private sector. Omdat
mijn inzet is om in mijn beleid zoveel mogelijk privaat kapitaal te mobiliseren wil ik de
komende jaren bij de projecten op dit terrein vooral kijken naar de rol van de private
sector, zowel in het ontwikkelen van kosteneffectieve oplossingen als in het bijdragen aan
financiering.
205

Vraag 226:
Op welke manier speelt de degradatie van ecosystemen een rol in natuurrampen als gevolg
van klimaatverandering, en hoe wilt u deze degradatie tegengaan?
Vraag 228:
Wat houdt de versterkte inzet op risicovermindering bij rampen in, en welke rol ziet u
hierbij voor natuurlijke oplossingen zoals Ecosystem-based Adaptation (EbA) en beheer
gericht op complete stroomgebieden en landschappen (Integrated Landscape
Development)?
Vraag 339:
Welke rol ziet u voor de inzet op robuuste ecosystemen en biodiversiteit als het gaat om het
voorkomen van natuurrampen als gevolg van klimaatverandering en de uitputting van
natuurlijke hulpbronnen?
Antwoord:
Degradatie van ecosystemen speelt een belangrijke rol in natuurrampen en
klimaatverandering is hierbij steeds meer een bepalende factor. Bekend voorbeeld is de
degradatie van mangrovebossen die de kustgebieden in bijvoorbeeld Bangladesh en West
Afrika kwetsbaarder maken voor overstromingen. Nederland draagt bij aan het voorkomen
van ontbossing en landdegradatie via verschillende programma’s, waaronder Forest Carbon
Partnership Facility van de Wereldbank, EU FLEGT Actieplan, Amazon Cooperation Treaty
Organisation - ACTO, Tropenbos International en IUCN.
Risicovermindering bij rampen wordt op verschillende manieren gerealiseerd. Enerzijds via
verbetering van infrastructuur (het ‘climate proof’ maken van dijken en irrigatiesystemen),
anderzijds door het robuuster maken van groene infrastructuur. Bij dit laatste wordt
‘Ecosystem-based Adaptation (EbA)’ en ‘Integrated Landscape Development’ toegepast,
zoals kustbeheer met behoud en aanplant van mangrovebossen, geïntegreerd
stroomgebiedbeheer en rehabilitatie van landbouwproductiesystemen. Nederland
ondersteunt in dit kader o.a. het Adaptation of Smallholder Agriculture Program (ASAP) van
IFAD, dat zich richt op adaptatie van landbouwsystemen van kleine boeren, waarin deze
opties worden toegepast. Het werken aan robuuste ecosystemen en biodiversiteit zal verder
worden ingebed in de speerpuntprogramma’s gericht op water en voedselzekerheid en
klimaatadaptatie.
207

Voorts onderzoek ik hoe het bedrijfsleven instrumentarium klimaatrelevant kan worden
gemaakt. Ik ben in gesprek met verschillende NGO’s en bedrijven hoe strategische allianties
vorm gegeven kunnen worden om kennis en financiële slagkracht bij deze partijen goed te
benutten en tegelijkertijd kansen te identificeren. Hierbij is een belangrijke rol weg gelegd
voor economische diplomatie. Via het postennetwerk wil ik kansen voor duurzame
investeringen voor het Nederlandse bedrijfsleven identificeren en onderzoeken hoe ik,
samen met lokale overheden, potentiele barrières voor deze investeringen weg kan nemen.
Ons bedrijfsleven heeft veel te bieden op het gebied van duurzame productie, technologie,
geïntegreerd waterbeheer en landbouw waarbij wordt ingespeeld op klimaatverandering. Er
liggen kansen voor partnerschappen. Op deze manier draagt mijn samenwerking met het
bedrijfsleven niet alleen bij aan het mobiliseren van klimaatfinanciering maar ook tot het
verbeteren van de Nederlandse economische concurrentiekracht.
209

richten zich op de kleine producenten. Dit sluit niet uit dat er ook met grotere
boerenbedrijven samengewerkt kan worden. Voorwaarde is dan wel dat de ontwikkeling
inclusief is, i.e. dat kleine boerinnen en boeren ook profiteren.
In de moties bij Kamerstuk 31250 nrs. 81, 90 en 91 wordt de regering verzocht op de
ambassades specifieke expertise te ontwikkelen met betrekking tot het ondersteunen bij het
verkrijgen van landrechten en het verhogen van de productiviteit van boerinnen in
ontwikkelingslanden. Dit gebeurt doordat ambassades gebruik maken van partnerschappen
en netwerken als AgriProFocus, LANDac, de BZ/EZ Ondersteuningsfaciliteit Posten en het
Food and Business Knowledge Forum.
Met de motie Thieme en Ouwehand (31250 nr. 81) wordt de regering verzocht de
ontwikkelingsgelden die besteed worden aan voedselzekerheid ten goede te laten komen
aan kleine boeren en het ondersteunen van agro-ecologische landbouwpraktijken. In
Kamerbrief 32605 nr. 114 van 2 november 2012 is aangegeven hoe de kleine boerinnen en
boeren bereikt worden. Daarbij worden agro-ecologische landbouwpraktijken ondersteund
voor zover daar door de lokale boerinnen en boeren naar gevraagd wordt. Zo wordt
bijvoorbeeld in Uganda in samenwerking met Simon Levelt ondersteuning gegeven aan
organische koffieteelt. Hierbij is de interesse van de lokale koffieboeren vooral gewekt door
de premie die Simon Levelt bereid is te betalen, waarmee de meerkosten en hogere risico’s
van deze teeltwijze voldoende worden gecompenseerd.
211

Vraag 234:
Is het ondersteunen van een Nederlandse teler die bloemen in Ethiopië teelt voor de export
onderdeel van het bevorderen van voedselzekerheid? Komen dit soort activiteiten onder dit
beleid in aanmerking voor het verkrijgen van financiering uit het
buitenlandinstrumentarium, en zo ja, uit welk budget en met welk doel?
Antwoord:
Ondersteuning van bloementeelt is geen onderdeel van het beleid dat inzet op het
bevorderen van voedselzekerheid. Bloementeelt voor de export kan echter wel bijdragen
aan de ontwikkeling van de private sector. Op plaatsen waar de bloementeelt zich
concentreert, zoals in Debre Zeit en Ziway, creëert deze een enorme economische
dynamiek. Het creëert arbeidsplaatsen, genereert en verhoogt het lokale inkomen en
verbetert de koopkracht. Dit stelt met name de merendeels lager geschoolde werknemers in
staat om beter voedsel te kopen en draagt daarmee ook bij aan vergroting van de
voedselzekerheid. Dit neemt niet weg dat de werkelijke verbetering van voedselpatronen
binnen de huishoudens tevens goede gezondheidseducatie vereist en een bereidheid om het
hogere gezinsinkomen ook daadwerkelijk te besteden voor aankoop van kwalitatief beter
voedsel: dit kost tijd en aanpassingsvermogen.
De allereerste Nederlandse bloementelers die wilden gaan ondernemen in Ethiopië zijn
ondersteund via PSI (Private Sector Investeringsprogramma), een onderdeel van het
bedrijfsleveninstrumentarium. Dit betrof de zogenaamde first movers. Met steun van het
PSI investeren bedrijven nog steeds in versterking van de sector. Het gaat daarbij om
innovaties, bijvoorbeeld op het gebied van compostering en herwinbare energie.
213

Vraag 236:
U wilt versterkt inzetten op risicovermindering bij rampen en weerbaarheid. Wat verstaat u
hierbij onder “versterkt inzetten”?
Vraag 337:
Bent u van plan geld te oormerken voor risico mappings en - management in de reguliere
partnerlanden om zo tot mainstreaming van Disaster Risk Reduction te komen? Zo ja, welk
budget heeft u hiervoor in gedachten?
Vraag 338:
Worden weerbaarheid en zelfredzaamheid een vast onderdeel van de hulprelatie? Zo nee,
kunt u uitleggen wat u bedoelt met ‘rampen zoveel mogelijk proberen te voorkomen door te
investeren in zelfredzaamheid en weerbaarheid’? Kunt u toelichten hoe u dit gaat
operationaliseren?
Antwoord:
Onderzoek toont aan dat het investeren in Disaster Risk Reduction (DRR) geld bespaart.
Elke euro die in preventie wordt geïnvesteerd, levert een veelvoud op aan besparing op
humanitaire hulp en het behoud van eerder gedane (OS) investeringen. Concreet betekent
dit dat het verstandig is om bij elke investering in ontwikkeling rekening te houden met het
risico op rampen. Nederland benadrukt daarom in internationaal verband dat DRR integraal
moet worden opgenomen in de ontwikkelingsplanning. Ik zal dit ook tijdens het ‘Global
Platform on DRR’ in mei benadrukken. Ook in onze reguliere partnerlanden zal ik inzetten op
DRR als integraal onderdeel van OS-programma’s. Dit begint met het in kaart brengen van
(lokale) rampenrisico’s. Ik wil dit niet in isolement doen maar samen met bijvoorbeeld
nationale overheden, andere donoren, internationale organisaties en de private sector.
Toekomstige ontwikkelingsinvesteringen dienen vervolgens op deze analyses gebaseerd te
zijn. Risicoanalyses zullen zo leiden tot maatregelen die zelfredzaamheid en weerbaarheid
stimuleren.
Daarnaast zal Nederland zijn waterexpertise meer in gaan zetten om rampen in
ontwikkelingslanden te voorkomen. Het merendeel van de natuurrampen is water
gerelateerd (overstromingen, droogte). Een internationale voortrekkersrol op gebied van
DRR en water ligt voor de hand en zal vormgegeven worden door middel van een DRR
Water faciliteit in samenwerking met het ministerie van IenM en de Nederlandse
watersector.
215

Vraag 238:
Hoe bent u voornemens de bezuiniging op goed bestuur en het speerpunt veiligheid en
rechtsorde in te vullen?
Antwoord:
Enkele jaren geleden is begonnen met integratie van goed bestuur in de vier prioritaire
thema’s van ontwikkelingssamenwerking en gelijktijdige afbouw van de aparte voorziening
in de begroting voor goed bestuur. Deze lijn wordt nu voortgezet. Vanaf 2014 wordt de vrije
ruimte onder goed bestuur geschrapt. Lopende activiteiten worden niet aangetast. Vanaf
2014 wordt goed bestuur hoofdzakelijk vormgegeven binnen de vier
speerpuntprogramma’s. Daarnaast zijn op centraal niveau ook vanaf 2014 middelen
beschikbaar voor steun aan Netherlands Institute for MultiParty Democracy (NIMD) en
Stichting SPARK voor capaciteitsontwikkeling politieke partijen; International Development
of Law Organisation (IDLO) voor rechtsstaatontwikkeling; Institute for Democracy and
Electoral Assistance (IDEA) voor democratisering en verkiezingen, Transparency
International voor corruptiebestrijding en Vereniging Nederlandse Gemeenten (VNG)-
International voor lokaal bestuur.
Voor veiligheid en rechtsorde geldt dat de bezuinigingen voor een belangrijk deel worden
gerealiseerd door de geplande intensivering op centrale en decentrale budgetten met ingang
van 2014 te verminderen.
217

Vraag 240:
Kunt u aangeven wat de bereikte resultaten van de WTO-rechtswinkel zijn?
Antwoord:
Het aantal juridische adviezen op WTO-regelingen steeg van 218 in 2011 naar 231 in 2012.
Daarnaast organiseert de WTO-rechtswinkel jaarlijks trainingen voor ca. 40 tot 50
deelnemers van in Geneve vertegenwoordigde ontwikkelingslanden. Het gaat dan
bijvoorbeeld om juridische WTO-aspecten rond handelsoplossingen, handel in diensten en
handel gerelateerde “intellectual property” rights. Het aantal deelnemers vertoont een
stijgende lijn.
Dat de aanpak succesvol is, blijkt uit o.a. de toenemende vraag naar het aantal landen- en
onderwerp specifieke trainingen. Tot slot vormt het trainingsprogramma voor
handelsadvocaten uit ontwikkelingslanden een standaard onderdeel van de activiteiten en is
een unieke mogelijkheid voor capaciteitsopbouw voor ontwikkelingslanden.
Dat ontwikkelingslanden meer en meer de belangen van WTO-regelgeving gaan inzien en
gebruiken blijkt uit de trendmatige ontwikkeling. Waar in de beginperiode van de WTO-
rechtswinkel (Advisory Centre on WTO-Law (ACWL) bezwaar procedures van
ontwikkelingslanden tegen ontwikkelde landen bij 8 van de eerste 10 speelden, richten 8
van de 10 recente disputen zich nu op ontwikkelingslanden onderling.
219

Vraag 242:
Op welke manier garandeert en bepleit de Nederlandse overheid de implementatie van VN-
Veiligheidsraadresolutie 1325 over vrouwen, vrede en veiligheid in haar bijdrage aan de
Africa Contingency Operations Training & Assistance (ACOTA)-programma? Op welke manier
zal Nederland met het Nationaal Actieplan 1325 nationale regeringen, maatschappelijke
organisaties en lokale gemeenschappen helpen deze resolutie uit te voeren?
Antwoord:
Nederlandse deskundigheid heeft een grote rol gespeeld bij de opbouw van kennis over
gendervraagstukken in missies en operaties (VN, NAVO) maar ook bij andere organisaties.
Het African Contingency Operations Training and Assistance (ACOTA) en het United States
Africa Command (USAFRICOM of AFRICOM) zijn bijvoorbeeld zeer geïnteresseerd in de door
de Nederlandse en Spaanse ministeries van Buitenlandse Zaken en Defensie opgezette
cursus “A Comprehensive Approach to Gender in Operations”. Deze cursus voor militairen,
diplomaten en andere civiele experts, is inmiddels gecertificeerd door het European Security
and Defense College (ESDC). Deelnemers zijn afkomstig uit verschillende landen, EU, NAVO
en VN. In de tweede helft van dit jaar wordt op verzoek van AFRICOM een pilotcursus
verzorgd aan hun partners in Afrika.
Voor het antwoord op het tweede deel van de vraag zie het antwoord op vraag 299.
221

Vraag 244:
Hoe wilt u klimaatbeleid integreren in het speerpunt vrouwenrechten?
Antwoord:
Vrouwen in plattelandsgebieden zijn bij uitstek de beheerders van de natuurlijke omgeving.
Zij produceren het grootste deel van het voedsel en zijn verantwoordelijk voor brandstof en
watervoorziening voor het huishouden. Daarom ondervinden zij als geen ander de gevolgen
van extremer wordende droogte en overstromingen, waaronder tegenvallende oogsten en
waterschaarste. Hun weerbaarheid wordt nog verder ondermijnd doordat zij niet of
nauwelijks deel kunnen nemen aan besluitvorming, beperkte toegang hebben tot
economische hulpbronnen en financiële diensten en beperkte rechten op landeigendom
hebben.
Effectief klimaatbeleid dient deze belemmeringen aan te pakken en vrouwen in staat te
stellen een rol te spelen in de transformatie naar klimaatbestendige productie- en
energiesystemen. In de onderhandelingen over de internationale financiële
klimaatarchitectuur maakt Nederland zich sterk voor integratie van gendergelijkheid en de
specifieke belangen van vrouwen.
Met mijn investering in de kracht van vrouwenorganisaties (bijv. FLOW) beoog ik de stem
van vrouwen luider te laten doorklinken in politieke besluitvorming, waaronder bij
klimaatbeleid. Met de multilaterale klimaatfondsen gaan we de strategieën van vrouwen
ondersteunen die hen helpen om het hoofd te bieden aan extremer wordende
klimaatfluctuaties. Vrouwenrechten en klimaatbeleid is geen ‘of/of’ maar ‘en/en’ en gaan
dus hand in hand.
223

Vraag 246:
U maakt zich sterk voor een betere mondiale aanpak van vrede en veiligheid door in
internationaal verband concrete afspraken te maken over internationale veiligheid en de
uitvoering van deze afspraken te ondersteunen. Om welke of wat voor soort afspraken gaat
het hier?
Antwoord:
Het gaat om afspraken in het kader van de multilaterale samenwerking, waaronder binnen
de VN, de EU en de OESO/DAC. Ook kan er sprake zijn van nieuwe vormen van
samenwerking, zoals bij de International Dialogue on Peacebuilding and Statebuilding die in
2011 in Busan de New Deal for Engagement in Fragile States overeenkwam. Afspraken
betreffen onder meer de ondersteuning van overheden in post-conflictlanden en fragiele
staten bij de opbouw van hun capaciteit op het gebied van veiligheid en rechtsorde.
225

Vraag 248:
Op welke wijze bent u voornemens circulaire migratie in uw beleid gericht op migratie te
incorporeren en welk budget zal hiervoor beschikbaar komen voor de jaren in de periode
2014-2017?
Antwoord:
Circulaire migratie is één van de zes beleidsprioriteiten voor het thema migratie en
ontwikkeling en kent twee varianten. De eerste variant is tijdelijke tewerkstelling van
arbeidsmigranten uit ontwikkelingslanden in Nederland. De tweede variant, ‘brain gain’, zet
in op tijdelijke tewerkstelling van migrantendeskundigen in herkomstlanden.
Gezien de verslechterde situatie op de Nederlandse arbeidsmarkt en het potentieel aan
beschikbare arbeidskrachten uit andere EU-landen, zie ik op dit moment onvoldoende
mogelijkheid om invulling te geven aan een nieuwe pilot circulaire migratie gericht op de
tijdelijke tewerkstelling in Nederland van arbeidskrachten uit ontwikkelingslanden. Over de
mogelijkheid van een nieuwe pilot circulaire migratie op langere termijn vindt overleg plaats
met de Minister voor Sociale Zaken en Werkgelegenheid.
Tijdelijke tewerkstelling van migrantendeskundigen in herkomstlanden blijf ik ondersteunen
aangezien dit aansluit bij een concrete behoefte in ontwikkelingslanden om de Diaspora te
betrekken bij de ontwikkeling van hun herkomstland.
Het budget voor migratie en ontwikkeling voor de periode 2014-2017 is Euro 9 miljoen per
jaar, waarvan 4 miljoen voor de vrijwillige terugkeer van niet tot Nederland toegelaten
migranten. Projectvoorstellen worden beoordeeld op basis van de criteria zoals
geformuleerd in het subsidiebesluit migratie en ontwikkeling.
227

Vraag 250:
Op welke manier wilt u binnen het speerpunt veiligheid en rechtsorde inzetten op
grondstoffen, inclusief het duurzaam gebruik en beheer van natuurlijk hulpbronnen,
ecosystemen en biodiversiteit?
Antwoord:
Nederland werkt aan duurzaam gebruik en beheer van natuurlijk hulpbronnen, ecosystemen
en biodiversiteit. In veel conflictgebieden is de exploitatie van natuurlijke hulpbronnen een
belangrijke factor in onderlinge conflicten. In het kader van de geïntegreerde aanpak voor
vrede en veiligheid wordt daarom gestreefd naar synergie met de inzet op veiligheid en
rechtsorde. Zo wordt in de Democratic Republic of the Congo (DRC) geïnvesteerd in
conflictvrije tinketens, wat bijdraagt aan duurzaam en transparant beheer van deze
grondstof en daarmee aan de stabiliteit in de regio. Waar nodig zal ook vanuit het speerpunt
veiligheid en rechtsorde worden bijgedragen aan duurzaam en transparant beheer van
natuurlijke hulpbronnen. Binnenkort ontvangt u een separate brief rond de stand van zaken
van de actiepunten uit de Grondstoffennotitie.
229

Vraag 255:
Aan wat voor type conditionaliteiten denkt dit Kabinet in haar handel- en
ontwikkelingsrelaties als het gaat om het afdwingen van coöperatie bij de terugkeer van
migranten?
Vraag 271:
Aan wat voor soort maatregelen denkt u bij het toepassen van conditionaliteit op het gebied
van handel en ontwikkelingssamenwerking om landen van herkomst te dwingen om
uitgeprocedeerde asielzoekers op te nemen?
Antwoord:
In eerste instantie zal de regering op een positieve wijze proberen landen te bewegen tot
medewerking aan het terugnemen van eigen onderdanen die Nederland moeten verlaten.
Instrumenten die de regering tot haar beschikking heeft zijn onder andere het faciliteren
van visa voor bepaalde categorieën of juist het beëindigen daarvan, interventies in de
ontwikkelingssamenwerking en het stimuleren en ondersteunen van Nederlandse bedrijven
om zaken te doen met herkomstlanden. Instrumenten op andere beleidsterreinen zijn
bijvoorbeeld financiële ondersteuning en capaciteitsversterking van overheidsdiensten van
herkomstlanden of juist het korten of stopzetten daarvan en het opnemen van terug- en
overname clausules in bilaterale verdragen. Dit laatste gebeurt ook in EU-verband, waar
Nederland zich hard maakt voor opname van terug- en overnameclausules in politieke EU-
akkoorden met derde landen. Ook in het EU-visumbeleid wordt een duidelijke koppeling
gelegd met terug- en overnamebeleid.
231

Vraag 258:
Welk bedrag heeft u op uw begroting gereserveerd voor projecten die bijdragen aan
capaciteitsversterking van het migratiemanagement van herkomstlanden? Over welke
landen gaat dit specifiek?
Antwoord:
Capaciteitsversterking van het migratiemanagement van herkomstlanden is een van de zes
beleidsprioriteiten van het thema ‘migratie en ontwikkeling’. Het jaarbudget voor het thema
‘migratie en ontwikkeling’ is voor 2013 9 miljoen Euro, waarvan 4 miljoen voor de
beleidsprioriteit duurzame terugkeer en herintegratie. Er is binnen dit jaarbudget geen
specifiek bedrag gereserveerd voor de beleidsprioriteit capaciteitsversterking van het
migratiemanagement. Projectfinanciering vindt plaats door middel van subsidies en
opdrachtverlening op basis van goedgekeurde projectvoorstellen voor de verschillende
beleidsprioriteiten. Met de publicatie van het jaarlijkse subsidiebesluit voor het thema
‘migratie en ontwikkeling’, wordt ook de landenlijst bekend gemaakt. Voor 2013 betreft de
lijst 40 landen. Het subsidiebesluit is te vinden op:
http://wetten.overheid.nl/BWBR0032224/geldigheidsdatum_08-12-2012
233

Vraag 261:
Kunt u aangeven welke alternatieven voor vreemdelingendetentie u wilt bevorderen voor
die mensen die om verschillende redenen niet kunnen terugkeren naar het land van
herkomst? En wilt u garanderen dat deze mensen hun recht op basisvoorzieningen kunnen
doen gelden?
Antwoord:
Hierop zal worden ingegaan in de toekomstvisie vreemdelingenbewaring en de inzet van
alternatieve toezichtmiddelen bij terugkeer die de staatssecretaris van Veiligheid en Justitie
uw Kamer voor het zomerreces zal aanbieden.
235

Vraag 263:
Gaat u tijdens de uitvoering van dit nieuwe beleid de beleidseffecten op ongelijkheid binnen
landen en tussen landen toetsen, en zo ja, hoe dan?
Antwoord:
Bij het doordenken en uitvoeren van beleid wordt uiteraard - indien zinvol en nodig – een
inschatting gemaakt van de mogelijke effecten op ongelijkheid. Toetsing achteraf vindt -
zoals gebruikelijk – bij grotere activiteiten plaats door een specifieke evaluatie of door
evaluaties van de Inspectie Ontwikkelingssamenwerking en Beleidsevaluatie.
237

Vraag 265:
Op welke wijze wordt gegarandeerd dat het maatschappelijk middenveld en lokale actoren
worden gerepresenteerd in het UN High Level Panel voor de post-2015
ontwikkelingsagenda?
Antwoord 265:
Een aantal leden van het High-Level Panel vertegenwoordigt het maatschappelijk
middenveld en lokale actoren, zoals Tawakkol Karman, Graça Machel en Kadir Topbaș. 
Daarnaast organiseren het secretariaat van het High-Level Panel, de Verenigde Naties en
maatschappelijke organisaties wereldwijd uitgebreide consultaties en outreach activiteiten,
in het bijzonder ook tijdens de plenaire bijeenkomsten van het High-Level Panel
(bijvoorbeeld in Londen, Monrovia en Bali). Verder biedt het High-Level Panel tijdens haar
vergadersessies ruimte aan het maatschappelijke middenveld en lokale actoren om het
panel te informeren. Uitgebreide informatie over de outreach activiteiten van het High-Level
Panel is te vinden op (http://www.post2015hlp.org/outreach/).
239

Vraag 267:
Blijft Nederland een actieve rol spelen in het Sanitation and Water for All initiatief waarin
landen en NGO’s samenwerken?
Antwoord:
Ja, ik ben voornemens een actieve rol te blijven spelen in het Sanitation and Water for All
(SWA). Met onze financiële bijdrage van ongeveer EUR 0,6 mln per jaar dragen we samen
met andere donoren onder meer bij aan het secretariaat dat gevoerd wordt door UNICEF en
de jaarlijkse UN-Water Global Annual Assessment on Drinking water and Sanitation
(GLAAS). SWA speelt een belangrijke rol bij de samenwerking tussen donoren,
partnerlanden en NGO’s om sanitatie en water hoog op de agenda te houden. Aangezien er
een relatief grote groep landen is die sterk achterblijft bij het realiseren van de drinkwater-
en sanitatie doelstelling, is dit hard nodig. Naast de inzet op landen die deze MDG in 2015
bij lange na niet zullen halen, gaat de aandacht tevens uit naar ongelijkheid en
waterkwaliteit. Deze thema’s zal SWA ook inbrengen in de discussie rond de ‘ post 2015’
ontwikkelingsdoelen.
241

Vraag 269:
Hoe wordt de veiligheidssituatie van individuele uitgeprocedeerde asielzoekers in geval van
gedwongen terugkeer gewaarborgd?
Vraag 270:
Welke instrumenten worden ingezet om de individuele situatie van uitgeprocedeerde
asielzoekers na terugkeer naar hun land van herkomst te monitoren?
Antwoord:
In projecten voor vrijwillige terugkeer zit vaak een monitoringcomponent. Monitoring vindt
plaats op geaggregeerd niveau en richt zich op de OS-doelstelling van duurzaamheid van
re-integratie en niet op monitoring van de individuele uitgeprocedeerde asielzoeker. Deze
monitoring op geaggregeerd niveau wordt uitgevoerd door lokale partners van de
Nederlandse organisatie die het re-integratieproject leidt. In het toekomstig subsidiebeleid
voor vrijwillige terugkeer zal deze vorm van monitoring een belangrijker plaats gaan
innemen. De Stuurgroep Vrijwillige Terugkeer, waarin het Ministerie van Veiligheid en
Justitie en het Ministerie van Buitenlandse Zaken zitting hebben, zal dit nader uitwerken.
243

Vraag 273:
Hoe wordt gegarandeerd dat sancties niet ten koste gaan van de lokale bevolking en
daarmee mogelijk een nieuwe impuls wordt gegeven aan migratie?
Antwoord:
Bij de keuze van maatregelen die zo nodig kunnen worden genomen vindt maatwerk plaats.
In het geval van maatregelen op ontwikkelingssamenwerking betreft het alleen middelen die
via de overheid lopen en zal zoveel mogelijk de lokale bevolking worden ontzien.
245

Vraag: 277
In de nota wordt armoedebestrijding als het centrale thema van de nieuwe post-2015
ontwikkelingsagenda aangemerkt, en vraagt u aandacht voor zowel de verbetering van de
inkomenspositie van mensen als andere aspecten van armoede. Welke inspanningen pleegt
u om te bevorderen dat onderwijs een duidelijke plaats inneemt op die agenda?
Antwoord:
In internationaal verband zal ik mij ervoor inzetten dat de post-2015 agenda in zijn
algemeenheid aandacht krijgt en zoveel mogelijk wordt uitgevoerd, bijvoorbeeld in het
kader van VN-vergaderingen. Onderwijs is dan – hoewel geen prioriteit meer in het huidige
Nederlandse beleid voor Handel & OS - een deel van die inspanningen, echter zonder
specifieke thematische focus.
247

Vraag 279:
U wilt de sociale dimensie van armoede op de agenda zetten. Betekent dit een pleidooi voor
een social protection floor? Of betekent het ook nog meer?
Vraag 301:
Een minimumniveau van sociale rechten moet volgens u een plaats krijgen in de post-2015
ontwikkelingsagenda. Op welke rechten doelt u en op welk soort waarborgen van rechten
zet u in?
Antwoord:
Nederland wil dat het uitbannen van extreme armoede en honger binnen één generatie een
hoofddoel van het post-2015 raamwerk wordt (getting to zero). Een bestaansminimum
waaronder geen mens zou moeten vallen (social protection floor) biedt een geschikt kader
voor het uitbannen van extreme armoede. Bij armoedebestrijding moet verder gekeken
worden dan inkomensarmoede, uitgaande van een multidimensionaal armoedeconcept. Bij
een bestaansminimum gaat het om basisvoorzieningen zoals voedsel, water en sanitatie,
adequate kleding en onderdak. Verder moet er ook aandacht zijn voor een bepaald niveau
van sociale bescherming met aandacht voor toegang tot onderwijs, gezondheidszorg, het
recht op een fatsoenlijke baan, een goed functionerende arbeidsmarkt, toegang tot
financiële dienstverlening en persoonlijke veiligheid. Sociale bescherming is een belangrijk
middel om ongelijkheid tegen te gaan en gelijkheid en gelijke verdeling te bevorderen.
249

Vraag 281:
Heeft u cijfers over de stijging/daling van de prijs van medicijnen/gezondheidszorg in
ontwikkelingslanden de komende vier jaar?
Antwoord:
Nee.
251

Vraag 283:
Bent u bereid om internationaal, zowel binnen EU verband als bij internationale
organisaties, in te blijven zetten op ‘gevoelige thema’s’ als SRGR, LHBTI gezondheid en
rechten, en aidsbestrijding voor kwetsbare groepen en u over deze thema’s uit te spreken,
en zo ja, op welke wijze?
Antwoord:
Vanzelfsprekend ben ik bereid om dit te doen. Zowel binnen de EU als binnen de VN (én in
bilaterale contacten) kaarten wij gevoelige thema’s aan en verdedigt Nederland de rechten
van deze kwetsbare groepen. Wij doen dit in veel verschillende fora, variërend van de
UNODC tot de WHA, CSW, CPD, VN-Mensenrechtenraad, Derde Commissie van de AVVN en
binnen de EU. Van 7 – 10 juli organiseren wij bijvoorbeeld samen met het United Nations
Population Fund en de Office of the High Commissioner for Human Rights een thematische
conferentie in Nederland over mensenrechten en SRGR in het kader van de International
Conference on Population and Development review.
Het is daarbij van het grootste belang dat wij onze positie in dit sterk gepolitiseerde veld
baseren op bewijs over ‘wat werkt’. De resultaten die geboekt worden in diverse van de
door ons gefinancierde programma’s, waaronder Bridging the Gap en Community Action on
Harm Reduction, en de bevindingen van onderzoek door het Guttmacher instituut over
anticonceptie en abortus vormen daarbij een solide basis.
253

Vraag 285:
Hoe gaat u binnen het kader van de beleidsprioriteit ‘seksuele en reproductieve gezondheid
en rechten’ (SRGR) specifiek aandacht geven aan de emancipatie, rechten en gezondheid
van LHBTI’s (lesbische vrouwen, homoseksuele mannen, biseksuelen, transgenders en
intersekspersonen) in lage en middeninkomenlanden?
Vraag 306:
Hoe gaat u bij het concretiseren van de beleidsprioriteit SRGR, de huidige specifieke
aandacht voor aidspreventie voor kwetsbare groepen (sekswerkers, personen die drugs
gebruiken en LHBTIs, de zgn. ‘key-populations’), zoals benoemd in de motie-Hachchi
(Kamerstuk 32500-V, nr. 37), continueren?
Vraag 307:
Erkent u het belang van bilaterale en regionale ontwikkelingsprogramma’s die voortzetting
van ondersteuning en overdracht van Nederlandse kennis, ervaring en expertise aan LHBTI
organisaties in the global south (inclusief die in middeninkomenslanden) mogelijk maken?
Zo ja, welke middelen stelt u daarvoor beschikbaar? Indien neen, waarom niet?
Vraag 308:
Hoe wordt optimale synergie behaald tussen het beleid op Buitenlandse Handel en
Ontwikkelingssamenwerking en het beleid op Buitenlandse Zaken op het punt van
mensenrechten van lesbiennes, homo's, biseksuelen en transgenders (LHBT)? Zijn de
rechten van LHBT(I)’s voor u, net als voor de minister van Buitenlandse Zaken, een
beleidsprioriteit? Zo ja, deelt u de visie dat er op dit punt optimale synergie ontstaat tussen
het beleid van Buitenlandse Zaken en Buitenlandse Handel en Ontwikkelingssamenwerking,
wanneer er ook op het terrein van Buitenlandse Handel en Ontwikkelingssamenwerking
bijzondere aandacht is voor LHBT(I)-rechten? Bent u voornemens om, in het kader van
SRGR, te investeren in capaciteitsopbouw van LHBT(I)-organisaties in ontwikkelingslanden
en versterking van het maatschappelijk middenveld op dit punt?
Vraag 460:
U bent voornemens om maatschappelijke organisaties in lage- en middeninkomenslanden te
versterken via financiële en technische steun, zodat zij hun rol als ‘watchdog’ optimaal
kunnen uitvoeren. Bent u in dat kader van plan om, gezien de beleidsprioriteit SRGR, in dit
kader in het bijzonder ondersteuning te bieden aan maatschappelijke organisaties op het
gebied van LHBTI-rechten?
Vraag 466:
Bent u, in het kader van uw voornemen om maatschappelijke organisaties in lage- en
middeninkomenslanden te versterken via financiële en technische steun zodat zij hun rol als
‘watchdog’ optimaal kunnen uitvoeren, bereid ondersteuning te bieden aan
maatschappelijke organisaties op het gebied van LHBTI rechten.
255

Vraag 286:
Vult u de beleidsprioriteit SRGR op dezelfde wijze in als is aangegeven in de brief Beleid
voor Seksuele en Reproductieve Gezondheid en Rechten, inclusief hiv/Aids (Kamerstuk 32
605, nr. 93)? Behoudt in het bijzonder Resultaatsgebied 4 uit voornoemde brief (Meer
respect voor seksuele en reproductieve rechten van groepen aan wie deze rechten worden
onthouden), en meer specifiek ‘het aankaarten van naleving van mensenrechten van
specifieke groepen, zoals seksuele minderheden, drugsgebruikers en sekswerkers’, dezelfde
prioriteit bij uw invulling van de beleidsprioriteit SRGR?
Antwoord:
Ja.
257

Vraag 290:
Zullen de MVO-criteria voor private sector investeringen, zoals o.a. gestimuleerd middels
bedrijfsleveninstrumentarium, Dutch Good Growth Fund en topsectorenbeleid, in lijn zijn
met de CFS Voluntary Guidelines on Land Tenure en geen negatieve gevolgen hebben voor
landrechten van vrouwen? Op welke manier wordt transparantie (ook ex-ante) t.a.v.
landinvesteringen vergroot?
Antwoord:
Nationale overheden in ontwikkelingslanden zijn in eerste instantie zelf verantwoordelijk
voor de wet- en regelgeving rond de verwerving van land. Nederland is van mening dat dit
in principe op een transparante wijze dient te gebeuren, met structureel gunstige
economische effecten en met oog voor de rechten van de lokale bevolking.
Daarnaast heeft het bedrijfsleven een eigen verantwoordelijkheid waar het gaat om
internationaal maatschappelijk verantwoord ondernemen, waarbij de regering de OESO
Richtlijnen voor Multinationale ondernemingen als normatief kader ziet.
Bij steun van de Nederlandse overheid en zijn uitvoeringsorganisaties wordt een IMVO-
kader gehanteerd dat is gebaseerd op deze richtlijnen. Bij financieringsinstrumenten,
inclusief verzekeringsinstrumenten zijn de IFC Performance Standards onderdeel van het
IMVO-kader.
MVO-risico’s, zoals landrechten bij grootschalige infrastructurele projecten, dienen in kaart
te worden gebracht en waar nodig moeten passende maatregelen te worden genomen om
die risico’s af te dekken. Hier wordt tijdens de uitvoering op gemonitord, bij schending van
afspraken worden maatregelen genomen en kan in een uiterst geval de subsidie worden
stopgezet.
Daarnaast draagt Nederland op verschillende manieren bij aan het bevorderen van betere
land(gebruiks)rechten en het tegengaan van landroof. Nederland zet op verschillende
manieren in op het voorkomen dat vrouwen en kwetsbare groepen hun landrechten
verliezen. Allereerst ondersteunt Nederland internationale organisaties als de International
Land Coalition en het Global Land Tool Network om enerzijds de weerbaarheid van
kwetsbare groepen inzake landkwesties te vergroten en anderzijds actief te bevorderen dat
lokale overheden, maatschappelijke organisaties, private sector en kennisinstellingen
gezamenlijk zich inzetten voor betere land governance. Voor Nederland zijn daarbij de
principes zoals beschreven in de CFS Voluntary Guidelines on Responsible Tenure
Governance leidend.
259

Vraag 293:
Op welke wijze wordt invulling gegeven aan de doelstelling om in de periode 2010-2015 25
miljoen mensen van water en sanitatie te willen voorzien? Kunt u aangeven in welke landen
u dit wilt bereiken en of hygiënepromotie ook onderdeel is van uw aanpak en of hier
financiering voor beschikbaar wordt gesteld? Wilt u uw doelstelling van 25 miljoen mensen
nader specificeren en aangeven hoeveel mensen u ruraal wilt bereiken en hoeveel urbaan?
Antwoord:
Ik geef invulling aan dit doel door bilaterale programma’s in de partnerlanden Benin, Ghana,
Zuid-Soedan, Kenya, Mozambique, Jemen en Bangladesh. Daarnaast geef ik invulling aan
dit doel via programma’s met UNICEF in West Afrika, programma’s met de Water Supply
and Sanitation Collaborative Council in diverse landen en met Nederlandse organisaties
zoals de WASH-Alliantie, Aqua4All en drinkwaterbedrijven zoals Vitens-Evides International.
Hygiëne promotie is integraal onderdeel van de programmering. De verhouding ruraal-
urbaan is naar schatting 80-20.
261

Vraag 296:
Is onderzocht of de gekozen strategie van het nieuwe fonds ‘Women in the Frontline’, leidt
tot het doel van grotere politieke deelname van vrouwen en bevordering van de positie van
vrouwen? Zo nee, waarom niet?
Antwoord:
Ja. De strategie die door de uitvoerende organisaties voor het programma ‘Women in the
Frontline’ is voorgesteld is grondig beoordeeld op de verwachte effectiviteit. Afgaande op dit
onderzoek mag het plausibel worden geacht dat het fonds leidt tot het doel van grotere
politieke deelname van vrouwen en bevordering van de positie van vrouwen.
263

Vraag 299:
Kunt u toelichten hoe Nederland met het Nationaal Actieplan 1325 nationale regeringen,
maatschappelijke organisaties en lokale gemeenschappen helpt om straffeloosheid tegen te
gaan, daders te berechten en het rechtssysteem te versterken?
Antwoord:
De resolutie VNVR 1325 is met name gericht op het versterken van politieke participatie van
vrouwen in vredesprocessen. Binnen het Nederlandse Nationale Actieplan 1325 werken 44
organisaties, waaronder 3 ministeries (BZ, Defensie en OC&W) en 41 maatschappelijke
organisaties samen op het thema "Politieke participatie en leiderschap van vrouwen" en
minder op het tegengaan van straffeloosheid en het versterken van rechtssystemen. In de
Kamerbrief “Stand van zaken Nederlands Nationaal Actieplan 1325” van 13 februari 2013
zijn de eerste activiteiten en projecten met de betrokken organisaties per land beschreven.
In aanvulling op het NL NAP 1325 ondersteunt BZ zelf ook specifieke projecten die
straffeloosheid tegengaan. In het Grote Meren Gebied is de strijd tegen seksueel geweld
tegen vrouwen een belangrijk onderdeel van de Nederlandse inzet. Zo wordt in Oost-Congo
een programma uitgevoerd waarin vrouwen juridische hulp krijgen o.a. om daders voor het
gerecht te krijgen, naast empowerment programma’s (het opzetten van “early warning”-
systemen en het bevorderen van onderlinge economische en psychosociale ondersteuning).
Daaarnaast is er een Nederlandse expert gedetacheerd bij de Sexual Violence Unit van
MONUSCO. Ook onder het Funding Leadership and Opportunities for Women (FLOW)
programma zijn vele organisaties actief in deze en andere regio’s, onder meer om
voorvechters van vrouwenrechten te ondersteunen in de strijd tegen geweld en
discriminatie van vrouwen.
265

Vraag 302:
Kunt u aangeven op welke manier binnen het Nederlands ontwikkelingsbeleid
kindhuwelijken zullen worden tegengegaan?
Antwoord:
Kindhuwelijken hangen zeer nauw samen met genderongelijkheid en ze continueren de
vicieuze cirkel van armoede (afbreken onderwijs, meisjes krijgen vroeg en veel kinderen).
Als het gaat om gedwongen huwelijken zijn ze een schending van de mensenrechten.
Tegelijkertijd is het fenomeen diepgeworteld in traditionele samenlevingen en zijn mensen
zich soms van geen kwaad bewust. Dit duidt erop dat kindhuwelijken niet alleen kunnen
worden bestreden door bijvoorbeeld het aanpassen van wetgeving. In navolging van de in
toenemende mate succesvolle bestrijding van vrouwenbesnijdenis zullen ook voor dit thema
initiatieven ontplooid moeten worden op gemeenschapsniveau.
De afgelopen tijd is het thema kindhuwelijken mede vanwege de inzet van onder andere het
NGO consortium “GirlsNotBrides” hoog op de internationale agenda komen te staan. De
kracht van dit consortium is dat het bestaat uit maatschappelijke organisaties uit alle
windstreken, dus ook uit landen waar kindhuwelijken een groot probleem zijn. Een groot
aantal internationale organisaties als UNICEF, UNFPA en UNWomen houdt zich met deze
thematiek actief bezig en ook vele landen hebben het tegengaan van kindhuwelijken hoog
op hun agenda gezet. Ik zal mij ervoor inzetten om deze aandacht te consolideren en uit te
breiden. Daarbij wil ik me vooral richten op een catalyserende rol bij het vertalen van deze
toegenomen aandacht in concrete actie.
Overigens ondernemen diverse ambassades en maatschappelijke organisaties die uit het
OS-budget worden gefinancierd al initiatieven op dit terrein. Zo financiert de ambassade in
Dhaka, Bangladesh een onderzoek van de Population Council dat beoogt effectieve
interventies te identificeren. De interventies zijn erop gericht om de families beter
economisch perspectief te geven door het uitstellen van het huwelijk van hun dochter. De
doelgroep bestaat uit meisjes van 12 tot 15 jaar die nog op school zitten en die al van
school zijn gegaan.
267

Vraag 309:
Bent u voornemens om de aanschaf van munitie, missies en NAVO-activiteiten bij het
Budget Internationale Vrede en Veiligheid onder te brengen? Indien nee, kunt u bij voorbaat
uitsluiten dat het Budget daarvoor zal worden aangewend?
Vraag 321:
Betekent het gegeven dat Nederland niet op alle onderdelen van de geïntegreerde
benadering actief hoeft te zijn, dat bijvoorbeeld de anti-piraterij missie uit BIV middelen
gefinancierd kan worden (gezien de Nederlandse bijdragen aan de VN die ten goede komen
aan ontwikkeling in Somalië of noodhulp via VN)?
Vraag 323:
Met welke partners werkt u samen omtrent het BIV? Is er een rol voor maatschappelijke
organisaties bijvoorbeeld in het trainen van politie?
Vraag 327:
Voor welk type conflicten en veiligheidssituaties kan het budget internationale veiligheid
worden ingezet en heeft de minister een voorkeur voor inzet in het kader van
conflictpreventie, post-conflictsituaties, lichte conflicten, en/of zware conflicten?
Antwoord:
De uitwerking van de criteria voor aanwending van het Budget Internationale Veiligheid
(BIV), waaronder ontwikkelingsrelevantie, zullen in de brief over het BIV nader worden
toegelicht. In de brief zal ook nader worden toegelicht welke activiteiten wel en niet uit het
BIV worden gefinancierd en met welke partners kan worden samengewerkt.
Vraag 310:
Wat is de relatie tussen HGIS en het Budget Internationale Vrede en Veiligheid?
Antwoord:
De middelen van het Budget Internationale Veiligheid (BIV) maken onderdeel uit van de
Homogene Groep Internationale Samenwerking (HGIS). Voor het BIV zullen aparte criteria
worden opgesteld. Deze zullen in de brief over het BIV nader worden toegelicht.
269

Vraag 313:
In de nota staat dat de internationale consensus over gendergelijkheid en SRGR onder
zware druk staat. Kunt u dit nader toelichten? Ook staat er dat Nederland daarom
bondgenootschappen aangaat met progressieve landen. Wat houden deze
bondgenootschappen in? Wat zijn de progressieve landen waar Nederland mee
samenwerkt? Ontstaat er hierdoor niet nog meer een wig tussen de progressieve en minder
progressieve landen? Ziet u hier een nog grotere rol voor FBO’s en religieuze leiders die zich
juist inzetten op het gebied van SRGR en gender?
Vraag 474:
Hoe waarborgt u in dit licht de progressieve rol van Nederland op SRGR en vrouwenrechten
binnen de Europese Unie en de Verenigde Naties? Deelt u het idee dat er ook naar
zogenaamde ‘likeminded’ landen buiten de EU gekeken kan worden voor waarborging van
deze thema’s?
Antwoord:
Nederland staat van oudsher bekend om haar progressieve rol bij de inzet op SRGR en
gelijke rechten voor vrouwen en zet zich daarvoor actief in zowel in EU verband als binnen
de VN, bijvoorbeeld bij de indiening van de tweejaarlijkse resolutie over geweld tegen
vrouwen in de Derde Commissie van de AVVN. Om voldoende vooruitgang ten aanzien van
de agenda te kunnen effectueren is het noodzakelijk om naast de samenwerking met de
gebruikelijke EU-lidstaten ook met andere gelijkgezinden op te trekken. Dit gebeurt daarom
ook in toenemende mate vooral met landen uit Afrika en Zuid-Amerika. Het is voor de
legitimiteit van de agenda van groot belang dat ook landen uit het “Zuiden” hun stem laten
horen, zodat vrouwenrechten, gendergelijkheid en SRGR niet afgedaan kunnen worden als
een door het Westen opgelegde agenda. Een goed voorbeeld hiervan is de gezamenlijk door
Nederland en Ethiopië geïnitieerde interventie tijdens het High Level Panel on Human Rights
Mainstreaming gericht op het verbinden van het ICPD+20 proces met de post 2015 agenda.
Het is de intentie om meer te investeren in dergelijke bondgenootschappen. Daarbij gaat
het Nederland juist om het slaan van bruggen. Hierbij spelen maatschappelijke organisaties
en religieuze leiders inderdaad een belangrijke rol. Uit het recent gelanceerde SRGR-fonds
geeft Nederland subsidie aan het project Faith to Action. Het doel is om een Afrikaans
netwerk te verstevigen waardoor religieuze organisaties betrokken worden bij het SRGR-
beleid van het land.
271

Vraag 316:
Welke definitie van human security hanteert u in het kader van het BIV?
Vraag 319:
Kunt u definiëren wat ontwikkelingsrelevante uitgaven zijn? Hanteert u ODA als leidraad on
de ontwikkelingsrelevantie van uitgaven te bepalen? Kunt u bepaalde activiteiten uitsluiten?
Zo ja, kunt u concreet aangeven welke activiteiten niet uit BIV gefinancierd gaan worden?
Vraag 324:
Op welke wijze wordt de ontwikkelingsrelevantie van het budget internationale veiligheid
gewaarborgd en is de veiligheid van mensen, oftewel human security, een voorname
doelstelling van dit budget?
Antwoord:
De uitwerking van de criteria voor aanwending van het Budget Internationale Veiligheid
(BIV), waaronder ontwikkelingsrelevantie, zal in de brief over het BIV nader worden
toegelicht. In de brief zal ook nader worden toegelicht welke activiteiten wel en niet uit het
BIV worden gefinancierd. Zowel ODA als Non-ODA activiteiten kunnen uit het budget
worden gefinancierd.
273

Vraag 319:
Kunt u definiëren wat ontwikkelingsrelevante uitgaven zijn? Hanteert u ODA als leidraad on
de ontwikkelingsrelevantie van uitgaven te bepalen? Kunt u bepaalde activiteiten uitsluiten?
Zo ja, kunt u concreet aangeven welke activiteiten niet uit BIV gefinancierd gaan worden?
Vraag 324:
Op welke wijze wordt de ontwikkelingsrelevantie van het budget internationale veiligheid
gewaarborgd en is de veiligheid van mensen, oftewel human security, een voorname
doelstelling van dit budget?
Antwoord:
De uitwerking van de criteria voor aanwending van het Budget Internationale Veiligheid
(BIV), waaronder ontwikkelingsrelevantie, zal in de brief over het BIV nader worden
toegelicht. In de brief zal ook nader worden toegelicht welke activiteiten wel en niet uit het
BIV worden gefinancierd.
275

Vraag 322:
Gaat u het beleid op het speerpunt veiligheid en rechtsorde uitvoeren zoals opgesteld door
Knapen of gaat u aanpassingen hierin aanbrengen? Zo ja, ontvangt de Kamer hierover dan
een brief?
Antwoord:
In de nota “Wat de wereld verdient” heb ik onder het kopje “Investeren in veiligheid en
rechtsorde in fragiele staten” mijn beleid met betrekking tot dit speerpunt uiteengezet. Veel
van u daar aantreft komt overeen met wat mijn voorganger omschreef in de Kamerbrief
(32605, nr. 94) over veiligheid en rechtsorde van 21 mei 2012. Toch zijn er ook verschillen.
Het Budget Internationale Veiligheid van EUR 250 miljoen is hiervan een voorbeeld. Met dit
nieuwe instrument zal ik in de komende jaren in overleg met mijn collega’s van
Buitenlandse Zaken en Defensie steun geven aan ontwikkelingsrelevante activiteiten die
kunnen bijdragen aan verbetering van de veiligheid van mensen.
277

Vraag 329:
Kunt aangeven wat de geleerde lessen uit Afghanistan, Zuid- Sudan en Burundi zijn m.b.t.
het bevorderen van internationale veiligheid?
Antwoord:
Het bevorderen van veiligheid door middel van veiligheidssectorhervormingen in fragiele
staten vergt intensieve en langdurige betrokkenheid. Deze vredesopbouw, die door
opleiding en ondersteuning van o.a. de politie tot stand moet komen, is een weg van lange
adem, zeker in landen waar de meerderheid van de veiligheidstroepen kan lezen noch
schrijven. Hiervoor bestaat helaas geen ‘quick fix’. Met name voor scholing op het gebied
van ethiek en mensenrechten is een vertrouwensbasis nodig. Het vereist tijd en geduld en
aanpassing aan lokale omstandigheden om deze te doen groeien.
In de voor Nederland omvangrijke missies in Afghanistan is een geïntegreerde aanpak door
verschillende partners – Defensie, Buitenlandse Zaken, Veiligheid & Justitie en NGO’s -
belangrijk gebleken bij het bijdragen aan de veiligheid en stabiliteit.
Naast training van de veiligheidssector moet daarin ook aandacht worden besteed aan de
hele justitieketen en aan de bredere wederopbouw van (het bestuur van) het land.
Voorwaarde hierbij is dat gewerkt wordt op basis van lokale behoeftes en structuren.
Dit geldt ook voor het Security Sector Development programma in Burundi, waarvan de
positieve effecten overigens niet beperkt blijven tot de Grote Merenregio, maar ook
merkbaar zijn in de Hoorn van Afrika, waar Burundi momenteel 5500 troepen levert ten
behoeve van de African Union Mission in Somalia (AMISOM).
Zonder intensieve betrokkenheid van de internationale en regionale gemeenschap - zoals de
AU en, met name, het buurland Ethiopië - bij de onderhandelingen tussen Sudan en Zuid-
Sudan zou er een grote kans zijn geweest op hernieuwd gewapend conflict tussen beide
landen. De Nederlandse inzet gericht op de opbouw van de rechtsstaat en versterking van
de veiligheidssector in Zuid-Sudan ondersteunt het stabilisatie- en democratiseringsproces.
Aansluiting bij / inbedding in een bredere regionale strategie, gesteund door actoren uit de
regio, vergroot de kans op een succesvolle interventie.
279

Vraag 332:
Handhaaft u het huidige Beleidskader Humanitaire Hulp (`Hulp aan mensen in nood’)?
Antwoord:
In de nota “Wat de wereld verdient” heb ik mijn prioriteiten op het gebied van humanitaire
hulp genoemd. Deze komen in grote lijnen overeen met de aandachtspunten uit het
beleidskader “Hulp aan mensen in nood”: 1) Meer zelfredzaamheid en veerkracht, 2)
Hogere effectiviteit van humanitaire hulp, 3) Humanitaire toegang en neutraliteit en 4)
Meer en betere verantwoording.
281

Vraag 334:
Op welke manier gaat u ervoor zorgen dat alle uitvoerders van humanitair beleid (VN, EU,
NGO’s) dezelfde criteria gaan hanteren als het gaat om transparantie en accountability? Wat
zijn voor u de uitgangspunten bij de besluitvorming over welk kanaal in welke situatie het
meest geschikt is?
Antwoord:
Zoals beschreven in het beleidskader “humanitaire hulp aan mensen in nood” bepaalt de
Nederlandse overheid op basis van behoeften en specifieke situaties welk kanaal het meest
effectief kan zijn en daarom in aanmerking komt voor een Nederlandse bijdrage. Indien de
omvang van de ramp, en dus de benodigde hulp, groot is, is een ongeoormerkte bijdrage
aan grote multilaterale VN-organisatie het meest effectief opdat de hulp kan worden ingezet
waar deze het hardst nodig is en overlappingen en lacunes in de hulp worden voorkomen.
In sommige gebieden werken Nederlandse NGO’s al jaren samen met lokale
partnerorganisaties waardoor zij goede toegang hebben, of kan de VN om politieke redenen
niet actief zijn, dan worden projectactiviteiten van deze NGO’s gefinancierd.
Inhoudelijke en financiële rapportage over ongeoormerkte bijdragen, die vaak slechts een
gering percentage van het totale programma van de betrokken VN-organisatie uitmaken,
vergt een andere aanpak dan over exact omschreven projectactiviteiten. Nederland
participeert in Uitvoerende Raden van de voor humanitaire hulp belangrijkste VN-
organisaties en spreekt daar de organisaties aan op transparantie en accountability van hun
programma’s. Tevens houdt Nederland een vinger aan de pols met betrekking tot
monitoring en evaluatie van VN-programma’s.
De EU heeft haar eigen noodhulporganisatie, ECHO (European Community Humanitarian Aid
Office) met eigen regels voor transparantie en accountability van haar aanzienlijke
noodhulpprogramma. Met de zgn. likeminded lidstaten/donoren dringt Nederland aan op
transparantie en accountability van deze hulp indien dit aan de orde komt in de
maandelijkse COHAFA (Council Working Party on Humanitarian Aid and Food Aid)
bijeenkomsten van ECHO.
Vraag 335:
Op welke manier houdt u rekening met de belangrijke rol die (lokale) overheden spelen bij
het streven naar inclusieve en duurzame groei op de gebieden van gezondheidszorg en
sanitatie? Is er ruimte om ook aan capaciteitsopbouw in dat verband bij te dragen? 
Antwoord:
Het verschaffen van inclusieve en duurzame toegang tot gezondheidszorg en sanitatie is in
de meeste partnerlanden een door de centrale overheid aan het lokale bestuur
gedelegeerde verantwoordelijkheid. Bij beslissingen over de allocatie van
ontwikkelingsgelden, door zowel donoren als centrale overheid, speelt de administratieve en
technische capaciteit van het lokaal bestuur t.a.v. uitvoering, beheer en onderhoud een
doorslaggevende rol. Waar nodig worden (additioneel) binnen bestaande budgetten
middelen voor capaciteitsopbouw ter beschikking gesteld. Voorbeelden van activiteiten op
het gebied van sanitatie waarbij capaciteitsopbouw van het lokaal bestuur een prominente
283

Vraag 336:
Onderschrijft u dat de huidige praktijk in Syrië aantoont dat de multilaterale kanalen niet
altijd toereikend zijn voor effectieve humanitaire hulpverlening, en dat een grotere inzet van
maatschappelijke actoren noodzakelijk is om aan de lokale hulpvraag te voldoen?
Antwoord:
Nederland streeft naar maximale effectiviteit van de humanitaire hulp. Dit betekent het
geven van ongeoormerkte bijdragen waar mogelijk, zodat ter plaatse door de coördinerende
organisatie kan worden bepaald waar het geld het meest nodig is en overlappingen en
lacunes in de hulp zoveel mogelijk worden voorkomen. De hulp aan de ca. 1,4 miljoen
vluchtelingen in de buurlanden van Syrië en ca. 6 miljoen behoeftigen binnen Syrië
geschiedt grotendeels via ongeoormerkte bijdragen aan VN-organisaties. De VN en het Rode
Kruis doen hier, met andere hulporganisaties, uitstekend werk onder zeer moeilijke en
gevaarlijke omstandigheden.
Wel ben ik het met u eens dat toegang in het door de oppositie gecontroleerde gebied in
Noord-Syrië moeilijk is. Cross line humanitaire hulp (hulp via de diverse frontlinies) door de
VN is moeizaam vanwege het grote aantal lokale groeperingen en milities, terwijl cross
border humanitaire hulp (via de Turkse grens) voor de VN niet mogelijk is wegens het
ontbreken van toestemming van de Syrische autoriteiten of een VN VR-resolutie. Derhalve
financier ik voor dit gebied cross border hulp via diverse NGO’s. Na EUR 1 mln. beschikbaar
te hebben gesteld aan Stichting Vluchteling voor een cross border medisch project in 2012,
heb ik begin maart wederom EUR 1 mln. beschikbaar gesteld aan Stichting Vluchteling voor
een sanitatie-project, alsmede EUR 1 mln. aan Save the Children.
285

Vraag 341:
Voor zover de hulprelaties met landen geleidelijk worden omgezet in handelsrelaties, gaat u
daarvoor herziene Meerjarige Strategische Plannen (MJSP’s) presenteren?
Antwoord:
Gezamenlijk met de posten wordt bezien hoe zij de nieuwe agenda voor Hulp, Handel en
Investeringen vorm kunnen geven en wat de veranderingen zullen zijn voor hun
programma’s. De MJSPs worden op basis hiervan aangepast. De mate waarin zal verschillen
van land tot land.
Zoals in het regeringsakkoord is afgesproken blijft er wel een focus op de vier speerpunten
en is het dus gewenst om programma’s die op hoofdlijnen aansluiten bij het nieuwe beleid
en goede resultaten boeken te continueren.
287

Vraag 343:
Kunt u aangeven wanneer de afzonderlijke brief over het Budget Internationale Veiligheid
uiterlijk naar de Kamer zal worden gestuurd?
Vraag 390:
Bent u bereid de brief over het Budget Internationale Vrede en Veiligheid nog voor de
behandeling van de nota “Wat de Wereld Verdient” naar de Kamer te sturen?
Antwoord:
Ik streef ernaar om de brief over het Budget Internationale Veiligheid voor 1 juli naar de
Kamer te sturen.
289

Vraag 347:
Welke rol speelt het postennetwerk bij de invulling van programma’s ter ondersteuning van
ondernemers en overheden in lage- en middeninkomenslanden?
Antwoord:
Posten spelen kunnen een belangrijke rol spelen bij de invulling van programma’s voor
ondernemers en overheden in lage en middeninkomenslanden. Het postennetwerk is een
belangrijke bron van kennis en informatie. Omdat posten vaak ondersteuning bieden aan
bedrijven die tegen handels- en investeringsbelemmering oplopen zijn zij goed op de hoogte
van moeilijkheden die mogelijk spelen in het ondernemingsklimaat. Posten hebben daarom
een sturende rol bij het bepalen welke programma’s voor ondernemers en overheden
worden ingezet.
291

Vraag 349:
Kunt u aangeven wat de voordelen van de CARIFORUM EPA zijn geweest voor de landen in
het Caraïbisch gebied? En kunnen deze landen alsnog aanspraak maken op technische
assistentie en capaciteitsopbouw voor de implementatie van het akkoord?
Antwoord:
Om te beginnen hebben de 15 Cariforum landen op basis van het EPA blijvend tariefvrije
markttoegang tot de EU markt (met een overgangsperiode voor rijst en suiker). Daar Haïti
in de regio het enige Minst Ontwikkeld Land (MOL) is, geldt voor de overige landen dat de
markttoegang tot de EU dankzij het EPA aanzienlijk beter is dan in de situatie zonder EPA.
Zij zouden immers afhankelijk van hun inkomensniveau met importtarieven worden
geconfronteerd: met eenzijdige preferenties op basis van het Algemeen Preferentieel Stelsel
(APS), of zonder preferenties op basis van het algemene externe tarief Most Favored Nation
(MFN).
In de onderhandelingen over liberalisering van handel in goederen waren met name de
traditionele economische sectoren in de regio (scheepsbouw, brandstoffen, chemische
industrie, rum, suiker, bananen) goed aangesloten. Deze sectoren bepalen samen bijna het
gehele huidige exportprofiel van de regio. Ook de dienstensectoren zijn, vooral voor de
eilandstaten in de regio, van groot (en toenemend) belang, met name toerisme,
entertainment (film en muziek) en financiële dienstverlening. Deze sectoren hadden vooral
offensieve belangen in de EPA onderhandelingen. Vooral de toerismesector had duidelijk
verwoorde belangen, die ook zijn overgenomen in het uiteindelijke akkoord.
Sinds de tekening van de overeenkomst geven sommige landen aan dat nieuwe kansen zijn
ontstaan. Een voorbeeld is de groei van de textiel- en kledingsector in de Dominicaanse
Republiek, naar verluidt ten gevolge van de gunstigere oorsprongsregels in het EPA.
De landen in de regio kunnen desgewenst nog altijd aanspraak maken op technische
assistentie en capaciteitsopbouw voor implementatie van het akkoord. De afgesproken
versterkingen van het lokale ondernemingsklimaat en procedurele aanpassingen zijn
immers een proces van lange adem.
293

in deze tabel. Over de vormgeving van het DGGF wordt de Kamer op een later moment
verder geïnformeerd.
Het ODA-deel van het bedrijfsleveninstrumentarium betreft het deel van het Nederlandse
private sector ontwikkelingsprogramma dat open staat voor het Nederlandse bedrijfsleven.
Het betreft hier de programma’s Private Sector Investeringen (PSOM/PSI), Fonds
Opkomende Markten (FOM-OS), de publiek-private partnerschappen Faciliteit Duurzaam
Ondernemen en Voedselzekerheid (FDOV) en het Fonds Duurzaam Water (FDW), de
Internationaal Maatschappelijk Verantwoord Ondernemen Vouchers en middelen die
beschikbaar zijn gesteld voor de Transitiefaciliteit in de periode 2012-2015.
Via het Centrum voor de Bevordering van Import uit Ontwikkelingslanden (CBI) wordt de
toegang van bedrijven in ontwikkelingslanden tot de Europese markt bevorderd. Het budget
van het CBI bedraagt EUR 25 mln per jaar.
Tot 1 januari 2013 stonden de budgetten voor Internationaal Ondernemen op de begroting
van het ministerie van Economische Zaken en maakte het Netherlands Foreign Investment
Agency (NFIA) – gericht op het aantrekken van buitenlandse investeringen in Nederland -
hier budgettair gezien ook deel van uit.
Het budget voor Internationaal Ondernemen wordt vrijwel geheel betaald vanuit non-ODA
middelen. Slechts één onderdeel van het beleidsinstrument Package4Growth (P4G) betreft
ODA en dit instrument loopt af per 2015. Het non-ODA deel van het
bedrijfsleveninstrumentarium voor internationaal ondernemen komt ten goede aan
ondersteuning van het bedrijfsleven, via financieringsinstrumenten, advies en
dienstverlening, evenals de ondersteuning van clusters van bedrijven en kennisinstellingen.
Op dit moment is het nog niet mogelijk om inzicht te geven in het ODA-budget dat in de
periode 2014-2017 aan het bedrijfsleveninstrumentarium zal worden besteed. De
bezuinigingen op het ODA-budget worden namelijk momenteel uitgewerkt. De gevolgen van
de bezuinigingen zullen in de ontwerpbegroting 2014 inzichtelijk worden gemaakt. Het
budget, dat op basis van de raming 2013 via het bedrijfsleveninstrumentarium wordt
ingezet, betreft in 2013 naar verwachting ruim 6% van de BH&OS begroting (excl. Dutch
Good Growth Fund).
Vraag 482:
Kunt u aangeven hoeveel ODA en non-ODA (in euro’s en als percentage van totale budget)
er maximaal jaarlijks via het bedrijfsleveninstrumentarium, inclusief het Dutch Good Growth
Fund, zal gaan t/m 2017 en een overzicht hiervan geven voor de jaren in de periode 2010-
2017?
Antwoord:
Non-ODA
Kasbudget x EUR 2010 2011 2012 Rami Rami Rami Rami Rami
1.000 ng ng ng ng ng
2013 2014 2015 2016 2017
Internationaal 115.00 126.90 90.00
Ondernemen 0 0 0 80.15 68.30 59.72 56.41 49.76
non-ODA 6 6 7 8 4
295

ODA en dit instrument loopt af per 2015. Het non-ODA deel van het
bedrijfsleveninstrumentarium voor internationaal ondernemen komt ten goede aan
ondersteuning van het bedrijfsleven, via financieringsinstrumenten, advies en
dienstverlening, evenals de ondersteuning van clusters van bedrijven en kennisinstellingen.
Op dit moment is het nog niet mogelijk om inzicht te geven in het ODA-budget dat in de
periode 2014-2017 aan het bedrijfsleveninstrumentarium zal worden besteed. De
bezuinigingen op het ODA-budget worden namelijk momenteel uitgewerkt. De gevolgen van
de bezuinigingen zullen in de ontwerpbegroting 2014 inzichtelijk worden gemaakt. Het
budget, dat op basis van de raming 2013 via het bedrijfsleveninstrumentarium wordt
ingezet, betreft in 2013 naar verwachting ruim 6% van de BH&OS begroting (excl. Dutch
Good Growth Fund).
297

Vraag 353:
Welke rol ziet u voor het maatschappelijk middenveld in relatie tot het Dutch Good Growth
Fund?
Antwoord:
Het maatschappelijk middenveld is betrokken bij de vormgeving van het Fonds en zal bij de
uitvoering ook een ‘watchdog rol’ gaan vervullen waar het gaat om belangrijke
uitgangspunten als ontwikkelingsrelevantie en maatschappelijk verantwoord ondernemen.
Sommige maatschappelijke organisaties hebben ook al aangekondigd samen met financiële
instellingen op te trekken en aanvragen voor het Fonds ten behoeve van directe
investeringen in ontwikkelingslanden in voorbereiding te hebben.
299

Vraag 355
Aan welke criteria dienen bedrijven precies te voldoen om gebruik te mogen maken van het
‘Dutch Good Growth Fund’?
Antwoord
 Het moet gaan om Nederlandse of lokale bedrijven die activiteiten willen ontplooien in
1
de 66 lage- en middeninkomenslanden .
 Een bedrijf kan pas aanspraak maken op het fonds zodra zij de eerste stap al hebben
gezet, interesse hebben in het aangaan of uitbreiden van zakenrelaties met partners in
ontwikkelingslanden, maar aanlopen tegen financieringsproblemen bij hun eigen of de
lokale bank.
 De activiteiten dienen ontwikkelingsrelevant te zijn en voldoen aan de IMVO-kaders.
1
Zie landenlijst in nota van hulp naar handel.
301

Vraag 357:
Bestaat er een internationaal geaccepteerde definitie van ontwikkelingsrelevantie en hoe
wordt deze toegepast binnen het Dutch Good Growth Fund?
Antwoord:
Onder ontwikkelingsrelevantie in relatie tot het Dutch Good Growth Fund (DGGF) versta ik
dat het fonds de lokale groei van de werkgelegenheid, de overdracht van kennis en de
productiekracht van het lokale MKB moet stimuleren. Vraaggestuurdheid vormt daarbij een
belangrijke randvoorwaarde. De uit het fonds te financieren activiteiten zullen voorts
voldoen aan de normen op het gebied van internationaal maatschappelijk verantwoord
ondernemen. Bovengenoemde factoren zullen zowel bij de beoordeling van voorstellen als
bij de monitoring en evaluatie worden betrokken. In de nog te ontvangen brief over over
het DGGF en het bedrijfsleveninstrumentarium zal ik u hier nader over informeren.
303

Vraag 360:
Hoe gaat u het Dutch Good Growth Fund onder de aandacht brengen van de bevolking en
het bedrijfsleven in lage- en middeninkomenslanden zodat zij ook kunnen profiteren van de
gelden uit dit fonds?
Antwoord:
Het fonds zal onder meer door onze ambassades onder de aandacht van lokale bedrijven
worden gebracht. Daarnaast zullen ook Nederlandse ondernemers, die gebruik willen maken
van het fonds, contact zoeken met het lokale bedrijfsleven. Tenslotte zal een deel van de
middelen van het fonds worden besteed via lokale investeringsfondsen, die investeren in
(en bekend zijn met) lokale bedrijven.
305

Vraag 363:
Op grond van welke overwegingen is gekozen voor een laag risico op investeren?
Antwoord:
Er is met het DGGF juist gekozen voor hoog risicovolle investeringen in de 66 lage- en
middeninkomenslanden, die niet door de markt worden opgepakt maar wel kansrijk (en
ontwikkelingsrelevant) kunnen zijn. Het gaat vooral om kleinere transacties, met
inschakeling van het MKB.
307

Vraag 365:
Wat is de verhouding tussen export en MKB binnen het Dutch Good Growth Fund?
Antwoord:
Banken verlenen steeds minder makkelijk exportkrediet door oa. de hogere kapitaaleisen
van Basel III en de algemene tendens van banken om hun risico’s te verminderen. Het zijn
vooral de kleinere transacties die worden getroffen. De opbrengsten voor de banken zijn
lager dan de transactiekosten, waardoor banken kansrijke projecten laten lopen voor
winstgevendere activiteiten. Het gaat hier met name om ontwikkelingsrelevante transacties
van het MKB. Het fonds moet dit probleem oplossen.
309

Vraag 367:
Wat is het expliciete doel van het Dutch Good Growth Fund?
Vraag 408:
Wanneer beziet u het Dutch Good Growth Fund als een succes? Wat zijn de doelstellingen
die u met het fonds wilt bereiken? Op welke manier gaat u voortgang op deze doelstellingen
toetsen? Welke doelstelling heeft u specifiek voor het betrekken van MKB-bedrijven bij uw
beleid?
Antwoord:
Het doel van het DGGF is de intensivering van ontwikkelingsrelevante investeringen in - en
handel met lage- en middeninkomenslanden door het Nederlandse bedrijfsleven en
ondernemers in lage- en middeninkomenslanden, met een focus op het MKB.
Het DGGF draagt hieraan bij door het verschaffen van financiering, daar waar de markt dit
niet kan doen, aan bedrijven, of investeringsfondsen, in Nederland en in 66 lage- en
middeninkomenslanden die daar ontwikkelingsrelevante activiteiten willen ondernemen. Dit
moet bijdragen aan de bevordering van wederzijdse handel en – investeringen. Hiermee
wordt zowel de economie in de lage-en middeninkomenslanden als die in Nederland
versterkt.
Ik acht een fonds een succes wanneer de uit het fonds gefinancierde activiteiten
substantieel in den brede aan deze doelstelling hebben bijgedragen. Hierbij wil ik met name
aansturen op de volgende resultaten:
 De mate waarin de activiteiten die het fonds ondersteunt leiden tot extra economische
groei en economische weerbaarheid in ontwikkelingslanden (te meten in effect
werkgelegenheid, productiecapaciteit/ omzet, kennisoverdracht)
 Bevordering van handel en investeringen: het aantal ontwikkelingsrelevante
investerings- en exportransacties die dankzij het DGGF tot stand zijn gekomen en de
impact van deze transacties in de lage- en midden inkomenslanden en in NL.
 Het aandeel MKB, zowel in Nederland als in de lage- en middeninkomenslanden, in
percentage van aantallen transacties en financieel beslag.
Na vijf jaar wil ik een evaluatie laten uitvoeren die deze resultaten zoveel mogelijk moet
meenemen.
311

Vraag 369:
Op grond van welke overwegingen is gekozen voor een fonds dat 100% revolverend dient te
zijn?
Vraag 385:
Dienen de middelen uit het ‘Dutch Good Growth Fund’ altijd te worden terugbetaald? Zijn
hier uitzonderingen op? Zo ja, welke?
Vraag 386:
Binnen welke termijn dienen de middelen uit het ‘Dutch Good Growth Fund’ te worden
terugbetaald?
Vraag 387:
Wat gebeurt er als bedrijven de middelen uit het ‘Dutch Good Growth Fund’ niet
terugbetalen?
Vraag 388:
Welk bedrag uit het ‘Dutch Good Growth Fund’ verwacht het kabinet terug te verdienen?
Vraag 391:
Ontstaat er een gat in de begroting van Buitenlandse Handel en
Ontwikkelingssamenwerking wanneer het Dutch Good Growth Fund niet 100% resolverend
blijkt te zijn? Zo ja, hoe gaat u dit opvangen?
Vraag 412:
Hoeveel evidentie bestaat er dat het Dutch Good Growth Fund een revolverend karakter zal
hebben?
Antwoord:
Uitgangspunt is dat het Fonds een revolverend karakter krijgt en dat de uitgezette middelen
op termijn weer terugvloeien om opnieuw uitgezet te worden. Voor sommige leningen is die
terugbetaaltermijn enkele jaren, voor andere leningen is die langer. Ook zijn
financieringsconstructies denkbaar waarbij aandelenparticipaties worden ondersteund en
worden zogeheten ‘convertable loans’ overwogen, waarbij de lening dient te worden
terugbetaald, tenzij de debiteur kan aannemen dat het mislukken van de investering niet
aan hem of haar te wijten is.
Het Fonds wordt vanuit de begroting van Buitenlandse Handel en
Ontwikkelingssamenwerking (BH&OS) gevoed met een bedrag van EUR 750 miljoen. Dat
bedrag wordt in de begrotingssystematiek geboekt als rijksuitgave. Omdat het Fonds
innovatieve financieringen op relatief risicovolle markten mogelijk moet gaan maken, is niet
uit te sluiten dat in sommige gevallen de uitgezette middelen niet volledig terugvloeien.
Voor de begroting van BH&OS heeft dit geen consequenties.
313

Vraag 376:
Op welke wijze worden de fondsen voor private sector ondersteuning ingezet als flankerend
beleid voor het nieuwe Dutch Good Growth Fund en welke rol ziet u hier voor
maatschappelijke organisaties, bedrijven, en centrale en decentrale overheden?
Vraag 397:
Het flankerend beleid bij het DGGF wordt niet vanuit het DGGF gefinancierd. Waaruit wel?
Vraag 401:
Hoeveel geld is er in 2014 beschikbaar voor het flankerend beleid aan het DGGF en welk
beleid wordt hier concreet onder verstaan?
Antwoord:
Fondsen voor private sector ondersteuning, afkomstig van de begroting van BH&OS (artikel
‘Private Sector Ontwikkeling), zullen op verschillende manieren worden ingezet in het kader
van flankerend beleid voor het Dutch Good Growth Fund. In de eerste plaats zal een deel
van deze fondsen in de vorm van technische assistentie (TA) direct worden gekoppeld aan
bestedingen vanuit het fonds. Hierbij kan gedacht worden aan haalbaarheidsstudies,
training en andere vormen van kennis- en capaciteitsontwikkeling van Nederlandse of lokale
bedrijven. Deze TA is er direct op gericht om de haalbaarheid en de ontwikkelingsrelevantie
van investeringen vanuit het fonds te vergroten. In de tweede plaats zal een deel van de
fondsen voor private sector ondersteuning worden ingezet voor versterking van het
ondernemingsklimaat in ontwikkelingslanden. Hierbij kan gedacht worden aan versterking
van de lokale financiële infrastructuur incluis de belastingen, institutionele versterking van
de douane, ondersteuning van lokale Kamers van Koophandel etc. Bij de uitvoering worden
zowel maatschappelijke organisaties, private ondernemingen en lokale overheden
betrokken.
315

Vraag 380:
Denkt u naast de genoemde criteria voor ontwikkelingsrelevantie van activiteiten die
gefinancierd worden uit het Dutch Good Growth fund ook aan het vraaggestuurd karakter
van het fonds, concurrentie met lokale bedrijven, decent jobs en living wages, en
belastingopbrengsten in de landen waar de activiteiten worden uitgevoerd?
Antwoord:
Ja, deze onderwerpen zijn belangrijk en maken allen onderdeel uit van de invulling van het
begrip ontwikkelingsrelevantie. Zie tevens het antwoord op vraag 357.
317

Vraag 392:
Op welke wijze bent u voornemens om kinderarbeid te bestrijden?
Vraag 393:
Welke financiële middelen zijn gereserveerd voor het bestrijden van kinderarbeid?
Vraag 394:
Bent u bereid nog voor de behandeling van de nota “Wat de Wereld Verdient” het nationaal
actieplan Ruggie over bedrijfsleven en mensenrechten naar de Kamer te sturen?
Vraag 396:
De strijd tegen kinderarbeid blijft een aandachtspunt. Wat betekent dat concreet voor
Nederlandse inzet in het kader van de (mede dankzij Nederland geformuleerde) ‘Roadmap
for Achieving the Elimination of the Worst Forms of Child Labour by 2016’
Vraag 398:
Het VN Kinderrechtencomité heeft recent General comment No. 16 (2013) doen uitgaan ‘on
State obligations regarding the impact of the business sector on children’s rights’. Zullen,
zoals het comité adviseert, de vorig jaar door UNICEF, Save the Children en Global Compact
gelanceerde ‘Children’s Rights and Business Principles’ ook verwerkt worden in het in de
nota aangekondigde nationaal actieplan Ruggie?
Vraag 399 en vraag 523:
Wat is de Nederlandse strategie voor het bestrijden van kinderarbeid? Betreft dit vooral het
aanspreken van bedrijven of ook de interventies op gebied van onderwijs?
Antwoord:
Nederland maakt zich sterk voor universele ratificatie en tenuitvoerlegging van de vier
fundamentele arbeidsnormen van de ILO, waaronder het verbod op kinderarbeid. De inzet
krijgt ook gestalte via het EU-handelsbeleid en het OS-beleid. Zo pleit Nederland steevast
voor opname en toepassing van de ILO-normen via mensenrechtenclausules en
duurzaamheidshoofdstukken in handelsverdragen met derde landen.
De inzet richt zich zowel op de samenwerking met bedrijven via bijvoorbeeld het Child
Labour Platform van Global Compact, als de integratie van de bestrijding van kinderarbeid
in de onderwijsprogramma’s in een aantal partnerlanden. Zo wordt een project van de
Campagne Stop Kinderarbeid gefinancierd dat zich richt op het uitbannen van kinderarbeid
en het verzorgen van regulier dagonderwijs.
Uit het mensenrechtenfonds worden diverse projecten gefinancierd die zich richten op het
bestrijden van kinderarbeid. Via ambassades in o.a. Jakarta en Dhaka worden projecten van
319

Vraag 400:
Bedoelt u met het ‘platform Bedrijfsleven, Economie en Ecologie’ het Platform Biodiversiteit,
Ecosystemen en Economie (Platform BEE)? Op welke manier kan dit samenwerkingsverband
een belangrijke bijdrage leveren op het gebied van het beschermen van biodiversiteit?
Antwoord:
Ja. Platform BEE betreft het door het ministerie van EZ gefaciliteerde Platform Biodiversiteit,
Ecosystemen en Economie. Het secretariaat wordt gevoerd door VNO-NCW en IUCN
Nederland; diverse werkgevers- en maatschappelijke organisaties en bedrijven werken
hierin samen. Het Platform ondersteunt o.a. het zoeken naar manieren waarop bedrijven
hun impact op ecosystemen kunnen vermijden, verminderen en/of compenseren en
daarmee kunnen bijdragen aan verduurzaming van handelsketens (‘No net loss’).
321

Vraag 405:
Hoe wordt er voor gezorgd dat de convenanten met de risicosectoren transparant en niet
vrijblijvend zijn?
Vraag 416:
Op welke manier wilt u toezien op de naleving van deze convenanten? Hoe gaat u de
bedrijven die de afspraken niet nakomen tot de orde roepen?
Vraag 417:
In uw nota erkent u dat zich in sommige ketens problemen voordoen (u spreekt van
“risico’s”). U wil dit middels convenanten met de sector aanpakken. Hoe gaat u ervoor
zorgen dat deze transparant zijn, en niet vrijblijvend? Komt er bijvoorbeeld openbaarheid
over bedrijven die niet meedoen?
Vraag 418:
Hoe gaat u ervoor zorgen dat de convenanten met de risico sectoren transparant en niet
vrijblijvend zijn?
Vraag 420:
Op welke wijze zal worden toegezien op de naleving van convenanten? Welk beleid zal
worden gevoerd ten aanzien van bedrijven die de convenanten niet naleven?
Antwoord:
Ik streef ernaar om in de convenanten zoveel mogelijk tot afspraken die worden gedragen
door bedrijven, branche-organisaties en maatschappelijk middenveld. De inhoud van een
dergelijk convenant of intentieverklaring zal altijd openbaar zijn. Rapporteren over de
voortgang is onderdeel van de afspraken. Wanneer bekend is in welke sectoren en met
welke partijen de convenanten zullen worden gesloten, zal ook duidelijk zijn welke bedrijven
en stakeholders zich niet verbinden.
De beoogde convenanten zijn niet vrijblijvend. Ik zal een dringend beroep en een moreel
appel doen op bedrijven in risicosectoren die onvoldoende invulling geven aan hun
ketenverantwoordelijkheid of verzuimen daarover in dialoog gaan met stakeholders. De
afspraken in convenanten scheppen voor zowel de overheid als het betreffende bedrijfsleven
een verplichting waar beide partijen aan gehouden zijn en elkaar op kunnen en moeten
aanspreken. De convenanten zullen prestaties benoemen, die zullen worden gemonitord.
Het is duidelijk dat de reputatie van betrokken sectoren en partijen op het spel staat
wanneer men zich niet houdt aan gemaakte afspraken.
323

Vraag 413:
Gaat u de uitdagende positie van werken en investeren in (post-) conflict landen meenemen
in de verdere uitwerking van uw notitie van het nieuwe MVO-beleid?
Antwoord:
Van Nederlandse bedrijven die internationaal opereren verwacht ik dat deze de OESO
Richtlijnen hanteren, ongeacht het land waarin zij actief zijn. Dit geldt dus ook voor
ondernemen en investeren in (post) conflictgebieden.
Gelet op het verhoogde risico van mensenrechtenschendingen in conflictgebieden worden
staten in de UN guiding principles op het gebied van mensenrechten en bedrijfsleven
opgeroepen te helpen voorkomen dat bedrijven die in deze omstandigheden opereren bij
misstanden betrokken raken. In het Nationaal Actieplan Ruggie over bedrijfsleven en
mensenrechten wordt hier nader op ingaan.
325

Vraag 421:
Is er bij economische diplomatie ook aandacht voor IMVO-aspecten en risico’s die spelen in
het betreffende land, of de betreffende sector? Zo ja, op welke wijze?
Vraag 426:
Is er bij economische diplomatie ook aandacht voor IMVO-aspecten en –risico’s die spelen in
het betreffende land, of de betreffende sector? Zo ja, op welke wijze wordt dit
meegenomen?
Vraag 429:
Zal bij economische diplomatie aandacht gegeven worden aan IMVO-criteria waaraan het
Nederlands bedrijfsleven zou moeten voldoen?
Vraag 438:
Op welke manier zullen economische diplomatie en het bedrijfsleveninstrumentarium elkaar
versterken? Welke gevolgen heeft deze agenda voor de investering in kennis op het gebied
van economische diplomatie op de ambassades van de landen waar handels- en
overgangsrelaties mee worden aangegaan?
Antwoord:
De Nederlandse overheid zet zich in het buitenland in voor de belangen van de Nederlandse
economie. Vooral gericht op die landen waar de Nederlandse overheid het verschil kan
maken voor de belangen van het Nederlandse bedrijfsleven. Bijvoorbeeld daar waar het
gaat om markttoegang, belemmerende wet- en regelgeving, en de capaciteit van
overheidsdiensten voor naleving van wet- en regelgeving. Ook aandacht voor MVO is in
deze landen vaak van groot belang. Nederlandse diplomaten duiden de lokale context en
regelgeving, bemiddelen, helpen bij het zoeken van partners door hun netwerk in te zetten’
en geven gerichte adviezen op het gebied van MVO.
Het postennetwerk wordt intensief betrokken bij de uitvoering van instrumenten. Dit
gebeurt bijvoorbeeld via het clusterprogramma Partners for International Business (PIB),
waarbij via ondertekening van een PIB-convenant de overheid, o.a. via de post, zich
committeert. In overleg met het bedrijfsleven is in het PIB-convenant vastgelegd welke
activiteiten de verschillende betrokken partijen zullen uitvoeren. De activiteiten van de post
liggen veelal op het vlak van economische diplomatie.
Bij economische diplomatie is er nadrukkelijk aandacht voor IMVO. Ambassades spelen
daarbij een belangrijke rol. Zij zijn bij uitstek in staat om bedrijven in het buitenland te
stimuleren en te ondersteunen bij MVO-uitdagingen, vanwege de positie als spin in het web
richting bedrijven, overheden en maatschappelijke organisaties. Ambassades beschikken
over kennis van de kansen en belemmeringen in hun land, waaronder ook MVO-
uitdagingen, en gebruiken hierbij de lokale expertise van maatschappelijke organisaties.
Voorbeelden zijn de aandacht voor kinderarbeid in de seizoenoogst bij de handelsmissie
naar Turkije, de aandacht voor arbeidsomstandigheden bij de uitgestelde missie naar
Bangladesh en het rondetafelgesprek over MVO en de gesprekken over
arbeidsomstandigheden tijdens mijn reis naar China.
327

Vraag 427:
Zal in de versterking van de handelsrelaties met de genoemde landen ook duurzame en
inclusieve groei een leidend principe zijn? En zal ook in deze handelsrelaties gelet worden op
de coherentie van beleid voor ontwikkeling?
Antwoord:
Voor duurzame en inclusieve groei zie antwoord op 107 en 205. De Minister voor
Buitenlandse Handel en Ontwikkelingssamenwerking is verantwoordelijk voor
beleidscoherentie voor ontwikkeling en voor coherentie op het gebied van buitenlandse
handel. Waar handel en hulp botsen zal in het kabinet een weloverwogen afweging tussen
de verschillende belangen worden gemaakt. Duurzame en inclusieve groei, zoals
geformuleerd in het antwoord op vraag 107, is hierbij het leidende principe om de belangen
af te wegen.
329

Vraag 430:
Wordt bij economische diplomatie en handelsmissies van de begunstigde bedrijven verlangd
dat zij voldoen aan IMVO criteria? Zo ja, op welke wijze? Wordt de toepassing van deze
voorwaarde in één lijn gebracht met de uitvoering van IMVO-voorwaarden bij financiële
steun aan bedrijven?
Vraag 432:
Wordt bij de deelname van bedrijven aan handelsmissies als voorwaarde gesteld dat zij
handel drijven volgens de IMVO-criteria? Zo ja, hoe wordt dit getoetst? Zo nee, waarom
niet?
Vraag 442:
Wordt bij de organisatie van de handelsmissies aandacht besteed aan IMVO –aspecten en
risico’s en aan de mensenrechten situatie in het te bezoeken land?
Vraag 445:
Zal bij de organisatie van de handelsmissies ook aandacht besteed worden aan IMVO en aan
de mensenrechten situatie en eventuele andere ontwikkelingsrelevante problemen in het te
bezoeken land?
Antwoord:
Iedere economische missie heeft een heldere doelstelling die is opgesteld op basis van een
inventarisatie van behoeftes vanuit Nederland en het bedrijfsleven hier en behoeftes vanuit
OS-landen en opkomende markten en het bedrijfsleven (MKB) daar. Bij alle economische
missies is IMVO een structureel onderdeel. Dit jaar vinden ook een aantal missies plaats
waarbij vanuit een lokaal duurzaamheidsvraagstuk naar een private oplossing gezocht waar
Nederlandse expertise bij kan worden ingezet. Ik informeer de Kamer per kwartaal over de
uitkomsten en resultaten van economische missies, inclusief de IMVO aspecten.
In alle missies is er aandacht voor IMVO. De OESO Richtlijnen vormen daarbij het
uitgangspunt. Het bedrijfsleven wordt vooraf en ten tijde van de missie geïnformeerd over
MVO aspecten van zakendoen in het betreffende land en over de OESO Richtlijnen. Bij
aanmelding dienen bedrijven akkoord te gaan met de voorwaarden voor deelname aan de
economische missie. Door ondertekening van deze voorwaarden verklaren bedrijven kennis
te hebben van OESO richtlijnen en daarnaar te zullen handelen, met speciale aandacht voor
risico analyse ten aanzien van mensenrechten. Daarnaast worden bedrijven door
Agentschap.nl geïnformeerd over hun verantwoordelijkheid voor risicoanalyse ten aanzien
van mensenrechten (mensenrechten due diligence). Deze maatregelen zijn opgenomen in
het IMVO kader voor economische missies, dat gepubliceerd is op de website
www.agentschap.nl.
331

Vraag 433:
Kunt u de stand van zaken toelichten over de onderhandelingen met Thailand? Hoe kijken
India, Vietnam, de Golfstaten en Brazilië aan tegen vrijhandelsakkoorden?
Antwoord:
Het startsein voor de onderhandelingen over een vrijhandelsakkoord met Thailand is
gegeven door President José Manuel Barroso en de Thaise premier Yingluck Shinawatra op 6
maart 2013. Een eerste onderhandelingsronde zal plaatsvinden in Brussel van 27 tot 31 mei
2013.
India, Vietnam, de Golfstaten en Brazilië voeren diverse bilaterale onderhandelingen over
vrijhandelsakkoorden. De EU voert ook onderhandelingen met India, Vietnam, de Golfstaten
en met Mercosur waarvan Brazilië deel uitmaakt. Hieruit kan worden afgeleid dat deze
landen een toegevoegde waarde zien in het afsluiten van vrijhandelsakkoorden.
333

Vraag 436:
Op welke wijze gaat u waarborgen dat in de voorbereiding van handelsmissies structureel
consultaties met mensenrechtenorganisaties- en experts worden opgenomen?
Vraag 437:
Gaat u zorgdragen voor interactie met lokale NGOs, voorafgaand, tijdens en na
handelsmissies?
Antwoord:
MVO is een vast onderdeel van economische missies. Het Nederlandse bedrijfsleven wordt
vooraf en ten tijde van de economische missie geïnformeerd over en aangesproken op MVO
aspecten van zakendoen in het betreffende land, en over de OESO Richtlijnen en behoren
naar de OESO-richtlijnen te handelen. Consultaties met mensenrechtenorganisaties en/of -
experts zijn onderdeel van de informatiebijeenkomst voor deelnemende bedrijven en NGO’s
voorafgaand aan een economische missie om deelnemers te informeren over
mensenrechten en/of andere MVO-aspecten.
Voor interactie met lokale NGO’s wordt nadrukkelijk zorggedragen. Deze gesprekken richten
zich op het bieden van informatie over de lokale context die samenhangt met verantwoord
ondernemen. Maatwerk staat hierbij centraal. Zo heb ik tijdens recente economische
missies naar Brazilië en Ethiopië gesproken met lokale NGO’s over milieu en
voedselzekerheid en in Turkije over de aandacht voor kinderarbeid in de seizoenoogst.
Tijdens mijn recente reis naar China heb ik een rondetafelgesprek gevoerd over
arbeidsomstandigheden in de textielsector en specifieke gesprekken over milieu,
informatievoorziening, voedselveiligheid en arbeidsomstandigheden.
335

Vraag 443:
Bent u van plan in de vrijhandelsakkoorden waar u zich voor in wilt zetten, zich sterk te
maken voor een robuuste mensenrechtenclausule met opschortingsmogelijkheid? Hoe kijkt
u aan tegen het functioneren van mensenrechtenclausules in vrijhandelsakkoorden en hoe
kan dit worden verbeterd?
Antwoord:
Het is de inzet van Nederland – en die inzet wordt binnen de EU gedeeld- met derde landen
in een politiek akkoord afspraken te maken over de naleving van mensenrechten. Wanneer
de EU een handelsakkoord afsluit, wordt gestreefd naar een koppeling tussen beide
akkoorden, zodat bij ernstige schending van de mensenrechten ad ultimo de hele
verdragsrelatie, inclusief het handelsakkoord, kan worden opgeschort. Voor deze constructie
zal ik mij sterk blijven maken. Mocht er geen overkoepelend politiek akkoord worden
gesloten tussen de EU en het betreffende derde land, is het streven om de afspraken over
de mensenrechten, inclusief de opschortende werking bij niet naleving, in het
vrijhandelsakkoord op te nemen.
Doordat de EU altijd heeft ingezet op handelsliberalisatie via de WTO, zijn er maar weinig
Europese vrijhandelsakkoorden uitonderhandeld. In geen van deze landen (Chili, Mexico,
Zuid-Afrika, Zuid-Korea) zijn sinds de inwerkingtreding dusdanig grove
mensenrechtenschendingen geconstateerd dat er een beroep op deze clausule wenselijk
werd geacht. Er is daarmee te weinig ervaring met het functioneren van deze clausules om
uitspraken te kunnen doen over een eventuele verbetering hiervan.
Voor mij ligt de waarde van het instrument meer in de flankerende afspraken die worden
gemaakt over samenwerking en beslechting van geschillen op dit gebied, waarmee ruimte
wordt gecreëerd om de dialoog over mensenrechten te voeren. Opschorting op zichzelf zal
immers niet direct leiden tot verbetering van de mensenrechtensituatie. Een dialoog en
samenwerking kunnen dat effect wel hebben. Ik ben dan ook van mening dat van de
standaard mensenrechtenclausules een stevige stimulans uitgaat voor EU-partners om de
mensenrechten te eerbiedigen.
337

Vraag 451:
Kunt u aangeven hoe het proces van het afsluiten van IBO’s verloopt, sinds de EU de
bevoegdheden tot het afsluiten van IBO’s heeft overgenomen? Kunt u daarin een
vergelijking maken met de periode toen Nederland nog zelf IBO’s afsloot?
Antwoord:
De Raad geeft de Europese Commissie een onderhandelingsmandaat. Nadat de
onderhandelingen door de Europese Commissie afgerond zijn wordt het resultaat aan de
Raad ter goedkeuring voorgelegd. Na goedkeuring door de Raad moet ook het Europees
Parlement het verdrag goedkeuren. Indien het een gemengd verdrag betreft, bijvoorbeeld
om dat het investeringshoofdstuk onderdeel uitmaakt van een breed vrijhandelsakkoord dat
ook aspecten regelt die in de bevoegdheid van de lidstaten vallen of een gedeelde
bevoegdheid betreffen, moeten ook de Parlementen van de lidstaten hun goedkeuring
geven. De betrokkenheid van 27 nationale Parlementen plus het Europees Parlement zal
naar verwachting tot een langere goedkeuringsprocedure leiden dan bij een Nederlandse
IBO het geval is.
339

Vraag 453:
Kunt u aangeven welke exacte bezuinigingen u, per land, doorvoert in het kader van
bilaterale hulp?
Antwoord:
De bezuinigingen per land worden momenteel uitgewerkt. In de HGIS-nota 2014 zal een
overzicht van de landenbudgetten worden opgenomen.
341

Vraag 456:
Hoe is de verhouding tussen beschikbare Nederlandse middelen die via maatschappelijke
organisaties worden ingezet in lage inkomenslanden en middeninkomslanden voor de jaren
in de periode 2013-2017?
Antwoord:
Over de toekomstige samenwerking met maatschappelijke organisaties stuur ik na de
zomer een brief aan Uw Kamer.
343

Vraag 458:
Wat betekent de voorgenomen bezuiniging op het budget voor maatschappelijk middenveld
voor de beschikbare financiering voor maatschappelijke organisaties in
ontwikkelingslanden?
Vraag 459:
Hoe past de forse bezuiniging op maatschappelijke organisaties in uw voornemen om in
middeninkomenslanden vooral in te zetten op herverdeling van welvaart mede via druk op
overheden vanuit maatschappelijke organisaties?
Vraag 502:
Hoe verhoudt zich de keuze om het budget voor het versterken van het maatschappelijk
middenveld met 230 miljoen euro te verlagen met de constatering dat juist tegenkracht
nodig is in middeninkomenslanden om inclusieve duurzame ontwikkeling te bevorderen?
Antwoord:
Organisaties in het Zuiden zullen vooral gesteund worden bij het spelen van een actieve rol
in maatschappelijke processen. Ik wil meer inzetten op versterking van hun
waakhondfunctie, zodat ze invloed kunnen uitoefenen op lokaal, nationaal en internationaal
beleid. Hierdoor wordt democratisch bestuur versterkt en bijgedragen aan inclusieve groei.
Door politieke en diplomatieke steun te verlenen aan maatschappelijke organisaties beoog
ik hun politieke ruimte en daarmee hun effectiviteit te vergroten.
Bij realiseren van de speerpunten zal ik steeds zoeken welke actor de meest geschikte is om
doelen te bereiken. Vaak zal blijken dat maatschappelijke organisaties een geschikte actor
zijn gezien hun kennis, netwerk en invloed op een specifiek veld, bijvoorbeeld waar
dienstverlening aan gemarginaliseerde groepen gewenst is bij het in gesprek brengen van
vele partijen of voor lobby & advocacy. In die gevallen zal ik met hen samenwerking
aangaan vanuit de speerpunten.
Na de zomer zal ik Uw Kamer een brief toesturen waarin ik nader uiteenzet hoe ik de
toekomstige samenwerking met en voor het maatschappelijk middenveld ga inrichten.
345

Vraag 462:
Wat wordt bedoeld met de zin: “Daarbij is het van belang dat het maatschappelijke en non-
gouvernementele karakter van deze organisaties nadrukkelijker naar voren komt”?
Antwoord:
Een evenwichtig ontwikkelingsbeleid is gebaat bij een rolverdeling waarin bedrijfsleven,
overheid en maatschappelijk middenveld ieder hun eigen rol spelen. De meerwaarde van
maatschappelijke organisaties is dat zij de stem van burgers verwoorden. Daar waar de
overheid nalaat of niet in de gelegenheid is publieke diensten te verzorgen kunnen
maatschappelijke organisaties bijspringen. Ook kunnen zij zaken aan de orde stellen,
tegenwicht bieden aan bedrijven en overheden vanuit het perspectief van de burger.
Hierdoor vergroot het democratisch gehalte van bestuur en de kans op inclusieve
ontwikkeling. Ik hecht veel waarde aan deze autonome rol van maatschappelijke
organisaties.
Daarom is het niet aan mij als minister om orde te brengen in het maatschappelijk
middenveld. Tevens wil ik financiële afhankelijkheid van de Nederlandse overheid
tegengaan. Financiële afhankelijkheid brengt niet alleen het risico met zich mee dat
maatschappelijke organisaties ophouden te bestaan wanneer de donor zich terugtrekt, maar
ook dat de eigen identiteit, legitimiteit en sterkte van maatschappelijke organisaties
afnemen.
347

Vraag 467:
Kunt u per speerpunt aangeven welk deel van het budget wordt besteed aan multilaterale
organisaties per jaar tot en met 2017
Antwoord:
Op dit moment is het nog niet mogelijk om inzicht te geven in het budget dat tot en met
2017 per speerpunt aan multilaterale organisaties zal worden besteed. De bezuinigingen op
het ODA-budget worden momenteel uitgewerkt. Dit zal mogelijk effect hebben op de
bestedingen aan speerpunten via het multilaterale kanaal. De gevolgen van de
bezuinigingen zullen in de ontwerpbegroting 2014 inzichtelijk worden gemaakt.
349

Vraag 470:
Op welke manier worden maatschappelijke organisaties betrokken bij het creëren van de
voorwaarden voor groei binnen de vier speerpunten?
Antwoord:
Bij de beleidsontwikkeling voor de speerpunten worden maatschappelijke organisaties
regelmatig gehoord. Om groei en ontwikkeling ten goede te laten komen aan brede lagen
van de bevolking, is sturing nodig. Maatschappelijke organisaties kunnen daaraan bijdragen
in de uitvoering van activiteiten vanwege hun expertise en netwerken. Hun kennis van
lokale omstandigheden en het vertrouwen dat zij bij de bevolking genieten, vergroten de
mogelijkheden om interventies goed gericht uit te voeren en aanbevelingen te formuleren
voor verbeteringen in aanpak. Vanuit de uitvoeringspraktijk en met hun netwerken zijn ze
ook in staat om waar nodig op lokaal, nationaal en internationaal niveau
beleidsaanbevelingen aan te leveren en invloed uit te oefenen. Zie voorts ook mijn
antwoord op kamervragen 458,459 en 502.
351

Vraag 473:
U wilt bij de bezuinigingen in de onderwijssector de internationale beurzenprogramma’s
ontzien. Hoe beoordeelt u in dit verband de opmerkingen die in het ‘Youth and Skills’ Global
Monitoring Report 2012 gemaakt zijn over de kostenefficiëntie van beurzenprogramma’s in
verhouding tot rechtstreekse versterking van het lokale onderwijssysteem in
ontwikkelingslanden, alsmede de vraagtekens die in dat rapport geplaatst zijn bij de
ontwikkelingsrelevantie ervan?
Antwoord:
Het Global Monitoring report 2012 constateert dat van de uitgaven van donoren aan hoger
onderwijs naar verhouding te veel aan ‘dure’ beurzen wordt besteed en te weinig aan
verbetering van het hoger onderwijs in de ontwikkelingslanden zelf. Het is uiteraard
goedkoper om mensen in hun eigen land op te leiden dan in het buitenland. De gemiddelde
kosten van een opleiding in de beurzenverstrekkende landen liggen nu eenmaal veel hoger
dan het opleiden tot professionals in eigen land. De gevraagde opleidingen zijn echter lang
niet altijd in het land van de aanvragers beschikbaar.
Nederland verstrekt in het kader van het Netherlands Fellowship Programme (NFP) alleen
beurzen voor specialistische opleidingen aan professionals die werkzaam zijn bij instanties
of bedrijven die relevant zijn voor de ontwikkeling van hun land. Eenmaal terug in eigen
land gebruiken hebben zij met hun opgedane kennis een meerwaarde en kunnen zij
bijdragen aan het relevanter en effectiever maken van het werk van deze instanties. Door
de focus op deze doelgroep wordt de ontwikkelingsrelevantie zoveel mogelijk gewaarborgd.
Bovendien vormen de alumni een internationaal netwerk van in Nederland (bij)geschoolde
topprofessionals. Overigens is er structureel aandacht voor de kostenefficiëntie van het
programma.
Ik ben het eens met de constatering dat het verstrekken van beurzen niet ten koste moet
gaan van de capaciteitsversterking van het hoger onderwijs in partnerlanden. Daarin
investeert Nederland dan ook via het Netherlands Initiative for Capacity Development in
Higher Education (NICHE). Zie ook het antwoord op vraag 541.
353

Vraag 477:
Wanneer is er duidelijkheid over hoe de extra bezuiniging van bijna 300 miljoen euro als
gevolg van tegenvallende BNP-ramingen neer zal slaan op ontwikkelingssamenwerking?
Antwoord:
Eind augustus publiceert het CPB nieuwe BNP-ramingen in de Macro Economische
Verkenningen. Deze ramingen kunnen leiden tot bijstelling van de omvang van de OS-
begroting; deze bijstelling zal in de ontwerpbegroting 2014 worden verdeeld over de
verschillende beleidsartikelen.
355

Vraag 479:
Hoeveel van 89 miljoen euro voor handelsbevordering in 2013 is ingezet voor
handelsbevordering met ontwikkelingslanden?
Antwoord:
Instrumenten op het terrein van handelsbevordering zijn vraaggestuurd en staan veelal
breed open en daarmee ook open op ontwikkelingslanden. Het is lastig om hierin een
opsplitsing te maken naar land. Zo biedt bijvoorbeeld Starters for International Business
(SIB) startende exporteurs de mogelijkheid om met Kamers van Koophandel en andere
organisaties waarmee Agentschap NL samenwerkt naar een actieplan voor export toe te
werken, de export staat hierin centraal en niet het doelland. Er kan wel worden
geconcludeerd dat het de instrumenten gericht op handelsbevordering vooral gebruikt
worden door bedrijfsleven die willen exporteren naar ontwikkelde en opkomende markten
en aanzienlijk minder naar ontwikkelingslanden. Deze observatie sluit aan op de
constatering in “Wat de Wereld Verdient”, dat Nederlandse bedrijven nog te weinig
aansluiting hebben op de economische groei in Azië en Afrika. Naast voorlichting over
kansen, kan ook het DGGF een positieve bijdrage leveren aan het zakendoen met lage- en
middeninkomenslanden.
357

Vraag 481:
Kunt u aangeven hoeveel ODA (in euro’s en als percentage van totale ODA budget) er
maximaal jaarlijks naar bedrijven zal gaan t/m 2017 en een overzicht hiervan geven voor
de jaren in de periode 2010-2017?
Antwoord:
In de afgelopen periode is de hoeveelheid ODA die naar het bedrijfsleven is gegaan,
gestegen van 158 mln euro (3,3% van de totale ODA) in 2010 tot 186 mln euro (4,3% van
de totale ODA), voornamelijk via bedrijfsleveninstrumenten als ORET/ORIO, PSOM/PSI en
CBI. Voor het overgrote deel is die ODA naar het Nederlandse MKB gegaan.
Voor de periode 2013 t/m 2017 is nog niet aan te geven hoeveel ODA rechtstreeks naar
bedrijven zal vloeien.
359

Vraag 484:
Hoeveel euro, uitgesplitst in ‘totaal budget’ en ‘waarvan ODA’, zal er jaarlijks minimaal
beschikbaar zijn voor maatschappelijke organisaties t/m 2017 en kunt u een overzicht
hiervan geven voor de jaren in de periode 2010-2017?
Vraag 485:
Hoeveel neemt, ten opzichten van de begroting van Rutte I, het voor maatschappelijke
organisaties in ontwikkelingslanden beschikbare budget uit Nederlandse middelen jaarlijks
toe/af voor de periode 2014-2017 en wat is het totale beschikbare jaarlijkse budget voor de
jaren in de periode 2010-2017
Antwoord:
Onderstaande tabel toont de budgetten beschikbaar voor maatschappelijke organisaties
voor de periode 2010-2017:
2010 2011 2012 2013 2014 2015 2016 2017
Binnen artikel 5.2 591 549 477 453 449 449 334 219
Buiten artikel 5.2 580 394 377 392 n.n.b. n.n.b. n.n.b. n.n.b.
Totaal 1100 943 854 845 n.n.b. n.n.b. n.n.b. n.n.b.
*Bedragen in mln EUR
Voor de jaren 2014-2017 geldt daarnaast dat maatschappelijke organisaties in aanmerking
kunnen komen voor financiering uit de programmabudgetten voor de speerpunten. Dit zal
de komende periode worden uitgewerkt.
361

Vraag 487:
Welk deel van de Nederlandse multilaterale uitgaven komt terecht in lage inkomenslanden,
lage middeninkomenslanden, hoge middeninkomenslanden, en hoge inkomenslanden?
Vraag 488:
Welk deel van de middelen van door Nederland (mede) gefinancierde multilaterale
organisaties wordt besteed in lage inkomens-, lage middeninkomens-, en hoge-
middeninkomenslanden voor de jaren in de periode 2010-2017?
Antwoord:
Zie het overzicht hieronder, waarin de verdeling is opgenomen van de besteding door de
multilaterale organisaties van de core-bijdragen (ontvangen van de bilaterale donoren). Op
basis hiervan kan vastgesteld worden dat de verhouding tussen lage inkomenslanden, lage
middeninkomenslanden en hoge middeninkomenslanden in 2010 ongeveer 5:3:1 was en in
2011 2,5:2:1. De onderlinge verschillen zijn echter groot (bv. 8:3:1 voor UNDP vs. 2:1:3
voor het GEF). Aan hoge inkomenslanden wordt geen ODA verstrekt; cijfers voor latere
jaren zijn nog niet beschikbaar.
Donor Multilaterale organisaties
Jaar 2010 2011
Ontvanger
Lage inkomenslanden 56% 47%
Lage
middeninkomenslanden 33% 35%
Hoge
middeninkomenslanden 11% 18%
Bron: OESO/DAC
363

Vraag 491:
In hoeverre betekent de vaststelling in de nota dat ‘doorlopende contracten en
toezeggingen zoveel mogelijk gerespecteerd worden’ dat er geen contracten en gemaakte
afspraken worden gebroken om de bezuinigingen te realiseren?
Antwoord:
De gevolgen van de bezuinigingen voor individuele landen en organisaties worden
momenteel uitgewerkt. Uitgangspunt is dat niet zal worden ingebroken op reeds gemaakte
afspraken en doorlopende contracten.
365

Vraag 495 en 505:
Kunt u een overzicht geven van alle onderwijsactiviteiten die op dit moment gefinancierd
worden ten behoeve van de beleidsprioriteit SRGR? Tot hoe lang gelden de financiële
verplichtingen voor deze activiteiten? Welke onderwijsactiviteiten voorziet u na afloop van
de huidige programma’s?
Antwoord:
Activiteiten voor (beroeps)onderwijs ten behoeve van SRGR worden op dit moment
gefinancierd door de volgende programma’s:
 Vanuit het budget voor onderwijs wordt NICHE (Netherlands Initiative for Capacity
Development in Higher Education) gefinancierd. Dit programma richt zich op
versterking van postsecundair onderwijs. Voor de training van SRGR-professionals
worden ongeveer 13 activiteiten uitgevoerd in 6 landen: Bangladesh, Benin, Ethiopië,
Ghana, Mozambique en Tanzania. Dit programma loopt tot medio 2017 (zie ook
antwoord op vraag 61).
 Via het budget voor SRGR wordt een groot aantal activiteiten gefinancierd waarin
onderwijs- en trainingselementen zitten ter ondersteuning van het behalen van de
SRGR-doelstellingen. Het gaat daarbij zowel om seksuele voorlichting op school en
daarbuiten als om de training van SRGR-professionals zoals verloskundigen,
aidsonderzoekers en deskundigen in de farmaceutische supply chain. De activiteiten
worden uitgevoerd door NGO’s en via bilaterale en multilaterale kanalen.
 Bilaterale programma’s van ambassades: in Bangladesh, Benin, Burundi, Ethiopië,
Ghana, Jemen, Mali, Mozambique en Indonesië worden capaciteitsversterking van SRGR-
professionals en programma’s voor seksuele voorlichting gefinancierd. Dit zijn veelal
meerjarige programma’s met verschillende looptijden. Sommige lopen nog door tot
2017.
 Van de algemene bijdragen van multilaterale organisaties zoals UNFPA, UNICEF, UNAIDS
en UNESCO wordt een deel besteed aan training van SRGR-professionals en seksuele
voorlichting/life skills.
 De activiteiten op het gebied van SRGR van het maatschappelijk middenveld,
gefinancierd via MFS-II (de SRGR Alliantie heeft programma’s in Bangladesh en
Ethiopië), lopen tot eind 2015. Specifieke SRGR-subsidietenders zoals Keuzes & Kansen,
het Opstapfonds en het eind 2012 goedgekeurde SRGR-fonds lopen respectievelijk eind
2014, 2015 en 2015 af.
Gezien de looptijd van veel van deze programma’s kan nu nog niet gezegd worden wat er
na afloop van deze programma’s zal gebeuren. Dit is mede afhankelijk van toekomstige
beleidsontwikkeling, resultaten en de prioriteiten van de partnerlanden.
367

Vraag 497:
Kunt u een overzicht geven van alle (beroeps)onderwijsactiviteiten die op dit moment
gefinancierd worden ten behoeve van de beleidsprioriteit water? Tot hoe lang gelden de
financiële verplichtingen voor deze activiteiten? Welke onderwijsactiviteiten voorziet u na
afloop van de huidige programma’s?
Antwoord:
(Beroeps)onderwijsactiviteiten ten behoeve van water worden op dit moment gefinancierd
door de volgende programma’s:
 NICHE (Netherlands Initiative for Capacity development in Higher Education): ter
versterking van postsecundair onderwijs en training in de watersector worden ongeveer
25 activiteiten uitgevoerd in 11 landen. Dit programma loopt tot medio 2017.
 MFS II: de Wash Alliance voert programma’s uit in Bangladesh, Benin, Ethiopië, Ghana,
Kenia, Mali, Nepal en Uganda, met een looptijd tot eind 2015.
 Bilaterale programma’s van ambassades: in Bangladesh, Mali, Mozambique en Rwanda
worden meerdere beroepsonderwijs/skills development activiteiten gefinancierd. Dit zijn
veelal meerjarige programma’s met verschillende looptijden. Sommigen lopen nog door
tot 2017.
Gezien de looptijd van veel van deze programma’s kan nu nog niet gezegd worden wat er
na afloop van deze programma’s zal gebeuren. Dit is mede afhankelijk van toekomstige
beleidsontwikkeling, resultaten en de prioriteiten van de partnerlanden.
369

Vraag 499:
Waarom liggen de apparaatskosten vast? Zeker gezien de taakstelling van 100 miljoen die
het ministerie van buitenlandse zaken opgelegd heeft gekregen?
Antwoord:
Een deel van de apparaatskosten van het ministerie van Buitenlandse Zaken wordt jaarlijks
toegerekend aan ODA. De taakstelling op de begroting van het Ministerie van Buitenlandse
Zaken van EUR 60 mln vanaf 2016 en de taakstelling op het postennetwerk van EUR 40 mln
vanaf 2014 worden momenteel uitgewerkt. In de ontwerpbegroting 2014 zal inzicht worden
gegeven in de invulling van deze bezuinigingen.
371

Vraag 503:
Kunt u de 1 miljard van het ODA-budget dat vastligt (toerekeningen) nader onderverdelen?
Hoeveel van dat budget is bestemd voor toerekeningen eerstejaarsopvang van asielzoekers
uit DAC-landen, de EU-toerekening, schuldkwijtschelding (EKI) en apparaatskosten? En hoe
verandert dat over de jaren 2014, 2015, 2016 en 2017, zeker ook gezien de verwachte
afname van het apparaat?
Vraag 532:
Waaruit bestaan de toerekeningen in de grafiek op pagina 44 en kunt u dit bedrag
opsplitsen per onderdeel van de toerekeningen?
Antwoord:
Onderstaande tabel bevat de bedragen van de toerekeningen die zijn opgenomen in de
grafiek op blz. 44. Bij de komende Voorjaarsnota zal de toerekening voor asielzoekers met
ruim EUR 30 mln structureel worden verlaagd; de overige bedragen blijven in de
Voorjaarsnota gelijk.
2014 2015 2016 2017
Toerekening EU-
begroting 329.867 329.867 329.867 329.867
Toerekening EKI-kwijtschelding 150.000 120.000 150.000 150.000
Toerekening eerstejaarsopvang asielzoekers 266.068 249.224 248.867 248.386
Toerekening apparaatsuitgaven 225.819 225.838 225.867 225.888
TOTAAL 971.754 924.929 954.601 954.141
373

Vraag 507:
Ziet u ook een rol voor het Global Partnership for Education weggelegd als het gaat om
onderwijs ten behoeve van de vier Nederlandse speerpunten, dit mede gelet op de krachtige
positieve verbanden die de IOB evaluatie Education Matters, deelstudie ‘Lessons Learnt’
(2011), aantoont tussen onderwijs en inkomen, onderwijs en gezondheid en gender en
onderwijs en economische ontwikkeling?
Antwoord:
De doelstellingen van het Global Partnership for Education zoals geformuleerd in het
Strategisch Plan 2012-2015 richten zich in het bijzonder op onderwijs in fragiele staten, op
toegang tot en voltooien van lager onderwijs door alle meisjes en op de verbetering van de
kwaliteit van het onderwijs. Deze doelstellingen sluiten goed aan bij de speerpunten van het
Nederlandse beleid en dan in het bijzonder ‘Gelijke rechten voor vrouwen en SRGR’ en
‘Veiligheid en Rechtsorde’. Uiteindelijk zal een beter opgeleide bevolking bijdragen aan
economische groei en welvaart van een land. Nederland blijft in het kader van de afbouw
van onderwijs GPE tot eind 2014 steunen. Zie ook de antwoorden op vragen 112 en 128.
375

Vraag 509:
Ten opzichte van welke periode is de stijging van het SRGR budget, zoals aangegeven in de
tabel op pagina 42? Hoe verhoudt deze stijging zich tot de in 2012 geplande budget stijging
voor SRGR inclusief Hiv/Aids van 392 miljoen euro in 2013 naar 426 miljoen euro in 2017?
Antwoord:
De stijging van het SRGR-budget (incl. hiv/aids) van EUR 20 mln in 2017 geldt ten opzichte
van het budgettaire kader onder Rutte-I (begroting 2013). Deze stijging komt bovenop de
geplande budgetstijging in 2012 voor SRGR (incl. hiv/aids) naar EUR 427 mln in 2017.
377

Vraag 513:
Waar wordt verwacht ruimte te vinden voor de bezuiniging door het tegenvallende BNP? (in
de tabel op pagina 41 oplopend tot 296 miljoen euro in 2017)?
Antwoord:
De meerjarige gevolgen van het tegenvallend BNP worden verwerkt in de ontwerpbegroting
2014. Eind augustus publiceert het CPB in de Macro Economische Verkenningen de
ramingen die hiervoor zullen worden gebruikt.
379

Vraag 515:
Kunt u een inschatting geven van de verdeling van de begroting naar actoren? Hoeveel
procent zal naar andere regeringen gaan, hoeveel naar internationale organisaties, hoeveel
naar maatschappelijke organisaties en hoeveel naar het bedrijfsleven?
Antwoord:
Uitgangspunt van mijn beleid is het behalen van resultaten op de prioriteitsgebieden.
Daarvoor worden samenwerkingsverbanden gezocht met die actoren die de beste resultaten
kunnen bereiken. Ik koers daarbij niet op een van te voren bepaalde verdelingssleutel.
381

Vraag 517:
Waar gaat de resterende 12% van de begroting in 2017 naar schatting naar toe. Als 57%
van de begroting in 2017 naar de speerpunten en private sector ontwikkeling gaat, 11%
naar maatschappelijk middenveld in Nederland, onderwijs, goed bestuur en cultuur en
draagvlak en 20% naar toerekeningen dan blijft er 12% over.
Antwoord:
De overige 12 % betreft algemene bijdragen aan multilaterale organisaties (bijvoorbeeld
EOF, Wereldbank, UNDP etc.).
383

Vraag 519:
Waar bestaat de bezuiniging ‘temporiseren’ uit van 180 miljoen euro in de tabel op pagina
42?
Antwoord:
De ODA-toerekening voor kwijtschelding van exportkredieten (de zgn. EKI-toerekening) is
voor 2013 en 2015 met resp. EUR 150 mln en EUR 30 mln verlaagd, m.n. vanwege het niet
doorgaan in 2013 van de schuldkwijtschelding aan Sudan. Ter compensatie worden de
betalingen aan de Wereldbank, die lopen via de begroting van het ministerie van Financiën,
in 2013 en 2015 met dezelfde bedragen (in totaal dus EUR 180 mln) verhoogd (n.b.: dit is
exclusief de bezuiniging van EUR 40 mln op de Wereldbank in 2015; per saldo wordt dus in
2015 EUR 10 mln minder aan de Wereldbank betaald). Hierdoor wordt ruimte gecreëerd om
in de ODA-begroting van 2014 de betaling aan de Wereldbank met EUR 180 mln te
verlagen. Door deze lagere betaling aan de Wereldbank kan de taakstelling in 2014 worden
gerealiseerd zonder in te breken op doorlopende verplichtingen. De bezuiniging
’temporiseren’ betekent dus dat de fasering van de betalingen aan de Wereldbank wordt
aangepast, in combinatie met een verlaging van de EKI-toerekening met EUR 180 mln.
385

Vraag 526:
Kunt u per speerpunt aangeven hoe het budgettaire beslag er per jaar er uitziet? Kunt u dit
specificeren naar de landen waar dit geld heen gaat? Kunt u per speerpunt aangeven via
welke kanalen het geld zal worden besteed?
Antwoord:
Zie antwoord op vraag 516 voor de jaarlijkse budgetten per speerpunt. De gevolgen van de
bezuinigingen voor de landen worden momenteel uitgewerkt. Ik zal niet sturen op de
verdeling over de verschillende kanalen.
387

Vraag 529:
Kan verklaard worden waarom het staafdiagram op pagina 43 in totaal uitkomt op een
budget van ongeveer 4,5 miljard euro in 2017 terwijl in de tabel op pagina 40 staat dat het
totale budget in 2017 zal uitkomen op ongeveer 4,2 miljard euro?
Antwoord:
Het verschil wordt verklaard door de BNP-aanpassing van min EUR 296 mln, die in de tabel
op pagina 40 voor 2017 is opgenomen. Deze verlaging is nog niet meegenomen in het
staafdiagram. In de nota is aangegeven (zie pagina 42) dat de BNP-aanpassing pas zal
worden verwerkt in de ontwerpbegroting 2014, op basis van de ramingen van het CPB die in
augustus worden verwacht (de Macro Economische Verkenningen).
389

391

Vraag 537:
Welk bedrag is er geoormerkt voor internationale mensenrechtenmechanismen?
Antwoord:
De voor internationale mensenrechtenmechanismen beschikbare middelen worden
inzichtelijk gemaakt in de ontwerp-begroting 2014. Van de in 2013 aan de Office of the High
Commissioner on Human Rights toe te kennen bijdrage is een bedrag van EUR 2,5 mln
geoormerkt voor de internationale mensenrechtenmechanismen.
393

