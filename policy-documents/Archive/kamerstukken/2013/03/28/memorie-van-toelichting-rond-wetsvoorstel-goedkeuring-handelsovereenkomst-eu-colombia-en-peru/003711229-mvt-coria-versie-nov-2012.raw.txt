Goedkeuring van de op 26 juni 2012 te Brussel tot stand gekomen Handelsovereenkomst
tussen de Europese Unie en haar lidstaten, enerzijds, en Colombia en Peru, anderzijds
(Trb. 2012, 178)
MEMORIE VAN TOELICHTING
I. ALGEMEEN
1. Inleiding
Op 8 december 2005 publiceerde de Europese Commissie de Mededeling “Een nauwer partnerschap
tussen de Europese Unie en Latijns-Amerika“ (Com (2005) 636 final) waarin zij beschrijft op welke
wijze de politieke en economische banden tussen de Europese Unie (EU) en Latijns-Amerika
versterkt kunnen worden. De Mededeling legt de nadruk op het bevorderen van regionale
integratie en duurzame ontwikkeling in Latijns-Amerika. Een onderdeel van deze agenda is het
sluiten van associatieovereenkomsten en vrijhandelsakkoorden met (groepen van) landen in
Latijns-Amerika.
De Handelsovereenkomst tussen de Europese Unie en haar lidstaten, enerzijds, en Colombia en
Peru, anderzijds (hierna: het Vrijhandelsakkoord) is het eerste vrijhandelsakkoord dat op basis van
deze agenda is uitonderhandeld.
e e
Colombia en Peru zijn voor de EU respectievelijk de 41 en 45 handelspartner met een jaarlijks
toenemend belang. In de periode 2007-2011 is de handel tussen de EU met Colombia en Peru elk
jaar zo’n 12 procent gegroeid. In 2011 vertegenwoordigde de handel een waarde van € 20 miljard.
Voor Colombia en Peru is de EU na de VS de tweede handelspartner.
Het Vrijhandelsakkoord is een veelomvattend en evenwichtig akkoord geworden, waarin rekening
wordt gehouden met de verschillen in ontwikkeling tussen de EU en Colombia en Peru. In het
Vrijhandelsakkoord zijn afspraken gemaakt over de liberalisering van de handel in goederen en
diensten, vestiging, elektronische handel, betalingsverkeer, overheidsopdrachten, intellectueel
eigendomsrecht, mededinging, technische handelsbelemmeringen, vrijwaringsmaatregelen,
sanitaire en fytosanitaire maatregelen en het voorziet in een systeem van beslechting van
geschillen over de interpretatie en de toepassing van het akkoord. Daarnaast is een uitgebreide
titel opgenomen over Handel en duurzame ontwikkeling. Hierin herbevestigen de EU en Colombia
en Peru hun verplichtingen voortvloeiend uit onder meer de fundamentele arbeidsstandaarden van
de Internationale Arbeidsorganisatie (ILO) en diverse multilaterale milieuovereenkomsten. Verder
bevat het Vrijhandelsakkoord afspraken over regionale integratie en laat het akkoord de
mogelijkheid open dat andere landen van de Andesgemeenschap zich later bij het
Vrijhandelsakkoord aansluiten.
De op 15 december 2003 te Rome tot stand gekomen Overeenkomst inzake politieke dialoog en
samenwerking tussen de Europese Gemeenschap en haar lidstaten, enerzijds, en de
Andesgemeenschap en haar lidstaten (Bolivia, Colombia, Ecuador, Peru en Venezuela), anderzijds
(Trb. 2004, 172) is nog niet in werking getreden. Het is daardoor niet mogelijk het
Vrijhandelsakkoord daaraan te koppelen. Daarom zijn in het onderhavige verdrag ook afspraken
gemaakt over de eerbiediging van de democratische beginselen en de fundamentele rechten van
de mens en het tegengaan van de proliferatie van massavernietigingswapens en zijn deze
aangemerkt als zogenaamde essentiële onderdelen. Het Vrijhandelsakkoord voorziet in de
mogelijkheid om maatregelen te nemen, waaronder de directe opschorting van het akkoord, in het
geval van schending door één van de verdragspartijen van een essentieel onderdeel van het
Vrijhandelsakkoord.
De vrijhandelsakkoorden tussen de EU en derde landen zijn complementair en ondersteunend aan
de multilaterale handelsafspraken in het kader van het op 15 april 1994 te Marrakech tot stand
gekomen Verdrag tot oprichting van de Wereldhandelsorganisatie, met bijlagen 1, 2 en 3 (Trb.
1994, 235), welke organisatie hierna wordt aangeduid als WT
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

In artikel 111 van het Vrijhandelsakkoord is een aantal onderwerpen op het gebied van vestiging
van de werking van het akkoord uitgesloten. Deze uitzonderingen betreffen de winning,
vervaardiging en verwerking van nucleair materiaal, audiovisuele diensten, dienstverlening in het
luchtvervoer, dienstverlening in het zeevervoer (nationale cabotage) en het verwerken en storten
van giftig afval en liggen in de sfeer van eerder vermelde onderwerpen waar een gedeelde
bevoegdheid voor de EU en de lidstaten bestaat.
Gelet op de terreinen waarop in beginsel een gedeelde bevoegdheid bestaat, maar waar de EU haar
bevoegdheden al heeft uitgeoefend, resteert een klein aantal onderwerpen in het
Vrijhandelsakkoord waarvoor (tot op zekere hoogte) een nationale bevoegdheid bestaat voor de
lidstaten. Het gaat daarbij om intellectueel eigendom (titel VII), om internationaal zeevervoer (titel
IV, hoofdstuk 5, onderafdeling 6), handel en duurzame ontwikkeling (titel IX) en administratieve
procedures (titel X). De artikelsgewijze toelichting zal per onderwerp worden aangegeven wanneer
sprake is van een bevoegdheid van de lidstaten.
Het Vrijhandelsakkoord bevat ten slotte afspraken over de eerbiediging van democratische
beginselen en fundamentele mensenrechten, ontwapening en non-proliferatie van
massavernietigingswapens (titel I). Op basis van artikel 21, eerste lid, van het Verdrag betreffende
de Europese Unie (VEU) is het externe optreden van de EU gericht op het onder meer bevorderen
en verspreiden van de beginselen die aan de Unie ten grondslag liggen, waaronder mensenrechten,
de fundamentele vrijheden en de naleving van de beginselen van het op 26 juni 1945 te San
Francisco tot stand gekomen Handvest van de Verenigde Naties (Trb. 1945, 253) en het
internationaal recht. Op basis van artikel 21, tweede lid, sub b, van het VEU bepaalt en voert de EU
een gemeenschappelijk beleid en optreden en beijvert de EU zich voor een hoge mate van
samenwerking op alle gebieden van internationale betrekkingen, met onder meer de doelstelling
consolidering en ondersteuning van de democratie, de rechtsstaat, de mensenrechten en de
beginselen van internationaal recht. Hieruit blijkt dat het optreden van de EU in haar betrekkingen
met derde landen gericht dient te zijn op onder meer het verspreiden van de mensenrechten.
Voorts blijkt uit artikel 21, derde lid, VEU, dat de EU in haar externe optreden de genoemde
beginselen dient te eerbiedigen en dient zij deze doelstellingen na te streven. Dit wordt uitgevoerd
door de EU en de lidstaten samen, omdat de lidstaten hier ook een zelfstandige rol hebben.
De afspraken inzake non-proliferatie vallen onder het gemeenschappelijk buitenlands- en
veiligheidsbeleid (GBVB) van de EU. De bevoegdheid voor het GBVB is geregeld in artikel 24 van
het VEU e.v. De Unie heeft hier een bijzondere bevoegdheid, de Unie kan op het gehele terrein van
het GBVB optreden maar alleen als de lidstaten daarmee unaniem instemmen. Ook op het gebied
van non-proliferatie hebben de lidstaten een zelfstandige rol.
3. Verloop van de onderhandelingen
Onderhandelingstraject
In mei 2004 werd tijdens de bijeenkomst van staatshoofden en regeringsleiders van de Europese
Unie, Latijns-Amerika en het Caribisch gebied te Guadalajara (Mexico) overeengekomen dat het
strategische doel van de relatie tussen de EU en de Andesgemeenschap zou moeten zijn om tot
een gezamenlijk associatieakkoord te komen. Op dat moment richtte de EU zich echter nog volop
op de Doha onderhandelingen bij de WTO en gold er een de facto moratorium op
vrijhandelsakkoorden. Daarbij kwam dat binnen de Andesgemeenschap nog meer werk verzet
moest worden richting regionale integratie om als regio te kunnen onderhandelen. Zo stapte
Venezuela in 2006, na onenigheid binnen de regio over het handels- en ontwikkelingsbeleid, uit de
Andesgemeenschap.
In 2007 besloten de EU en de overgebleven landen van de Andesgemeenschap (Colombia, Peru,
Bolivia en Ecuador) om dan toch te starten met onderhandelingen over een regio-tot-regio
associatieakkoord dat een politieke dialoog, samenwerkingsprogramma's en een
handelsovereenkomst omvat. De Raad heeft de Europese Commissie hier op 23 april 2007 het
mandaat voor gegeven. De Andesgemeenschap accordeerde de start van onderhandelingen
spoedig daarna in haar Tarija Verklaring. De eerste officiële onderhandelingsronde is gestart op 17
september 2007 in Bogotá.

overheidsconsultaties zouden worden gehouden. Aan de wensen van de EU is tegemoet gekomen
doordat in het Vrijhandelsakkoord is opgenomen dat onmiddellijk gepaste maatregelen genomen
kunnen worden in het geval van schending van essentiële elementen van het Vrijhandelsakkoord.
Eerbiediging van mensenrechten is opgenomen als een essentieel element van het
Vrijhandelsakkoord. Dit laat de mogelijkheid open om het akkoord op te schorten in het geval van
mensenrechtenschendingen.
Ook de wijze van toezicht op de naleving van de afspraken in de titel IX Handel en duurzame
ontwikkeling vormde een punt van discussie. Er is intensief overlegd over het instellen van een
groep van deskundigen bij een vermeende schending van de afspraken en over de rol van het
maatschappelijk middenveld. In het Vrijhandelsakkoord is opgenomen dat kwesties die zich onder
de titel Handel en duurzame ontwikkeling aandienen via het door de partijen op te richten
subcomité Handel en duurzame ontwikkeling (artikel 280) kunnen worden geadresseerd. Daarnaast
hebben partijen het recht om overleg op regeringsniveau op te starten (artikel 283). Indien deze
consultaties niet leiden tot een oplossing, kan ieder van de consulterende partijen verzoeken om de
instelling van een groep van deskundigen (artikel 284). Deze groep zal een eindverslag met
aanbevelingen uitbrengen over het geschil. De betrokken partij dient vervolgens aan te geven hoe
de aanbevelingen van het panel opgevolgd worden.
Over de rol van het maatschappelijk middenveld is vastgelegd dat het subcomité Handel en
duurzame ontwikkeling eenmaal per jaar bijeen komt met organisaties uit het maatschappelijke
middenveld en met het publiek in het algemeen teneinde kwesties aangaande handel en duurzame
ontwikkeling te bespreken (artikel 282). De samenvattingen van deze bijeenkomsten worden
openbaar gemaakt. Daarnaast bevat het verdrag de verplichting voor ieder van de partijen om
regelmatig te overleggen met vertegenwoordigers van het maatschappelijk middenveld.
Voor Colombia en Peru was het toestaan van ´teruggave van rechten´ (duty drawback) in het
Vrijhandelsakkoord essentieel. Teruggave van rechten is een gehele of gedeeltelijke teruggave
van invoerrechten voor ruwe grondstoffen of halffabricaten uit derde landen (bijvoorbeeld China)
die op de lokale markt (bijvoorbeeld Peru) worden gebruikt voor verwerking in goederen bestemd
voor de export (bijvoorbeeld EU). Voor de EU is het niet gebruikelijk dat een dergelijke regeling
wordt opgenomen in vrijhandelsakkoorden. In de bestaande handelspolitieke relatie van Colombia
en Peru met de EU, waarbij de landen onder het Algemeen Preferentieel Stelsel (APS) tariefvrij of
tegen lagere tarieven naar de EU kunnen exporteren, is de teruggave van rechten wel toegestaan.
Na uitgebreide discussie is besloten dat het niet wenselijk is als Colombia en Peru onder het
Vrijhandelsakkoord slechter af zouden zijn dan onder het APS-regime. In het Vrijhandelsakkoord is
daarom geen verbod op de teruggave van rechten opgenomen.
De EU heeft zich tijdens de onderhandelingen sterk gemaakt voor een hoog beschermingsniveau
van Europese beschermde geografische aanduidingen voor landbouwproducten, levensmiddelen,
wijnen, gedistilleerde dranken en gearomatiseerde wijnen, zoals Feta en Scotch Whisky. Colombia
en Peru waren bereid om hun wetgeving op dit punt aan te passen, maar wensten in ruil hiervoor
ook bescherming voor hun geografische aanduidingen. Overeengekomen is dat alle agrarische
geografische aanduidingen in alle partijen beschermd worden en dat de EU erkent dat de twee
niet-agrarische geografische aanduidingen in het Vrijhandelsakkoord (Guacamayas gevlochten
manden en vazen en Chulucanas keramiek) worden beschermd als geografische aanduidingen in
het land van oorsprong. Zowel de agrarische als de niet-agrarische geografische aanduidingen zijn
te vinden in Bijlage XIII (Lijst van geografische aanduidingen).
4. Beoordeling van het Vrijhandelsakkoord
Inzet Nederland
Parallel aan de onderhandelingen is in opdracht van de Europese Commissie een studie gedaan
naar de economische, sociale en milieugevolgen van het Vrijhandelsakkoord. Op basis van de
uitkomsten van deze studie heeft Nederland zich ingezet voor een stevige titel IX over Handel en
duurzame ontwikkeling. Daarnaast heeft Nederland zich sterk gemaakt om de toegang tot
medicijnen te waarborgen. In de titel over intellectueel eigendomsrecht is bepaald dat elke partij,
bij het opstellen of wijzigen van haar wet- en regelgeving, gebruik kan maken van de
uitzonderingsmogelijkheden en flexibiliteit die worden geboden door de multilaterale
overeenkomsten inzake intellectuele eigendom, met name bij het vaststellen van maatregelen om

PREAMBULE
De preambule begint met het plaatsen van het Vrijhandelsakkoord in een bredere context. Zij wijst
op de banden tussen de EU, haar lidstaten en Colombia en Peru en het belang van het versterken
hiervan. Vervolgens wordt een aantal belangrijke uitgangspunten van het Vrijhandelsakkoord
opgesomd, zoals de gebondenheid van de partijen aan het Handvest van de Verenigde Naties en
de Universele Verklaring van de Rechten van de Mens. Daarnaast noemt de preambule een aantal
belangrijke doelstellingen van het Vrijhandelsakkoord, zoals bijdragen aan een harmonieuze
ontwikkeling van de regionale handel en de wereldhandel en het bevorderen van economische
ontwikkeling en het verbeteren van de levenstandaard. De partijen verbinden zich aan de
implementatie van dit Vrijhandelsakkoord op een wijze die bijdraagt aan duurzame ontwikkeling.
Ook is rekening gehouden met het ontwikkelingsniveau van Colombia en Peru.
TITEL I: INLEIDENDE BEPALINGEN
(artikelen 1-11)
In artikel 1 van het Vrijhandelsakkoord wordt bepaald dat eerbiediging van democratische
beginselen en de fundamentele rechten van de mens, zoals deze zijn vastgelegd in de Universele
Verklaring van de Rechten van de Mens, en het beginsel van de rechtsstaat, ten grondslag liggen
aan het binnenlandse en het buitenlandse beleid van de partijen. Artikel 1 vormt een essentieel
onderdeel van het Vrijhandelsakkoord.
In artikel 2 van het Vrijhandelsakkoord is bepaald dat de partijen bij dit akkoord zullen
samenwerken om verspreiding van massavernietigingswapens tegen te gaan door te voldoen aan
de internationale verplichtingen op dit gebied. De leden 1 en 2 van deze bepaling vormen een
essentieel onderdeel van het Vrijhandelsakkoord. In de context van het GBVB is non-proliferatie
een centrale beleidsdoelstelling, met name sinds 12 december 2003, toen de EU een Europese
veiligheidsstrategie heeft vastgesteld, gevolgd door de EU-strategie tegen de verspreiding van
massavernietigingswapens van 12 december 2003.
Artikel 8 bevat de verplichting voor partijen om alle bepalingen uit het Vrijhandelsakkoord na te
leven en de daartoe benodigde maatregelen te treffen. In geval van niet nakoming is er een
bindende geschillenbeslechtingsprocedure voorzien. Verder is hierin bepaald dat in geval van
schending van een essentieel onderdeel van het Vrijhandelsakkoord een verdragspartij kan
besluiten onmiddellijk passende maatregelen te nemen. Onder “passend” wordt verstaan dat de
maatregelen proportioneel moeten zijn ten opzichte van de ernst van de schending. Dit biedt de
mogelijkheid om de werking van het Vrijhandelsakkoord in het uiterste geval op te schorten in
geval van schending van de mensenrechtenclausule of de non-proliferatieclausule.
Daarnaast richten de partijen onder deze titel een vrijhandelszone op tussen de EU en haar
lidstaten enerzijds en Colombia en Peru anderzijds, overeenkomstig artikel XXIV van de GATT en
artikel V van de in het kader van de WTO op 15 april 1994 te Marrakesh tot stand gekomen
Algemene Overeenkomst betreffende de handel in diensten (Trb. 1994, 235) (hierna: GATS). Het
Vrijhandelsakkoord heeft als doel de geleidelijke liberalisering van de handel in goederen en
diensten en het doen toenemen van investeringen. Om dit mogelijk te maken, zijn in deze titel
tevens als doelstellingen opgenomen: liberalisering van het betalingsverkeer, het openen van de
markten voor overheidsopdrachten, de adequate en effectieve bescherming van intellectuele
eigendomsrechten, het waarborgen van de vrije mededinging, het instellen van een systeem van
geschillenbeslechting, bevorderen van duurzame ontwikkeling en het door samenwerking bijdragen
aan de implementatie van het Vrijhandelsakkoord.
Deze titel legt een aantal algemene definities voor het Vrijhandelsakkoord vast. Het
toepassingsgebied in de EU strekt zich uit tot het grondgebied waarop ook het VWEU van
toepassing is. Verder erkennen partijen regionale integratie als middel om economische en sociale
ontwikkeling te bevorderen en wordt het belang van regionale integratie benadrukt voor het
vergroten van handelsmogelijkheden en hun integratie in de wereldeconomie.

Zo kent de EU in haar markttoegangsschema voor Peru tariefquota die jaarlijks verruimd worden
voor diverse vlees-, gevogelte-, zuivel- en rijstproducten.
Wat betreft de EU markttoegang voor bananen vanuit Colombia en Peru kent het
Vrijhandelsakkoord in Bijlage I (Lijsten inzake tariefafschaffing) aparte afspraken. Qua tarieven is
afgesproken dat de EU haar invoerheffingen gradueel verlaagd tot €75 euro per metrieke ton in
2020. Om de toevoer van bananen in de (met name ultraperifere gebieden van de) EU tot 2020 te
stabiliseren zijn er jaarlijks toenemende invoervolumes vastgesteld. Wanneer de EU importen van
bananen vanuit Colombia en Peru in een gegeven jaar boven het vastgestelde volume uit komen
biedt het Vrijhandelsakkoord de EU de mogelijkheid om maximaal drie maanden de invoerheffingen
te verhogen. Dit zogenaamde ‘bananen stabilisatiemechanisme’ loopt tot 1 januari 2020.
Oorsprongsregels
Om te kunnen bepalen of een product recht heeft op preferentiële markttoegang onder het
Vrijhandelsakkoord zijn in Bijlage II (Met betrekking tot de definitie van het begrip ‘producten van
oorsprong’ en methoden van administratieve samenwerking) afspraken gemaakt over
oorsprongsregels. De handelspreferenties die de EU, Colombia en Peru elkaar toekennen zijn
namelijk alleen van toepassing op ‘producten van oorsprong’ uit deze partijen. Aangezien veel
producten bestaan uit onderdelen die uit andere landen geïmporteerd worden, zijn er regels nodig
om aan de grens te bepalen wat het land van oorsprong van een product is en of het een
preferentiële behandeling krijgt. Hiertoe worden in preferentiële handelsakkoorden afspraken
gemaakt over de oorsprongsregels. In Bijlage II liggen daartoe afspraken vast over definities van
“producten van oorsprong”, territoriale voorwaarden, teruggave of vrijstelling van rechten, bewijs
van oorsprong en regelingen voor administratieve samenwerking. Zo valt uit Bijlage II bijvoorbeeld
op te maken dat een lederen tas de Colombiaanse oorsprong krijgt als deze is aaneengenaaid en
gesneden in Colombia. Het materiaal mag wel van elders geïmporteerd worden.
Om fraude te voorkomen wordt door middel van steekproeven gecontroleerd of de bewijzen van
oorsprong echt zijn. Om dit te faciliteren zijn in Bijlage III (Bijzondere bepalingen inzake
administratieve samenwerking) afspraken over administratieve samenwerking overeengekomen.
Indien een partij herhaaldelijk niet meewerkt aan de verplichting om de oorsprong te controleren
kan dit reden zijn om de handelspreferenties voor een of meerdere producten te schorsen.
Wegnemen niet-tarifaire maatregelen
De EU, Colombia en Peru hebben specifieke afspraken gemaakt over het aanpakken van niet-
tarifaire belemmeringen. Niet-tarifaire belemmeringen zijn alle handelsbarrières anders dan
tarieven en deze kunnen veel verschillende vormen aannemen. De kosten van niet-tarifaire
belemmeringen zijn vaak hoger dan tariefkosten en vooral problematisch voor het midden- en
kleinbedrijf.
De partijen spreken in het Vrijhandelsakkoord af geen verbod of beperking op de import van
goederen afkomstig uit een andere verdragspartij of op de export van een goed naar een andere
verdragspartij in te stellen of te handhaven, tenzij anders bepaald in het Vrijhandelsakkoord of in
overeenstemming met GATT artikel XI inzake kwantitatieve beperkingen.
De opgelegde vergoedingen en heffingen (andere dan douanerechten) op de invoer van een goed
worden beperkt tot de kosten van verleende diensten. De partijen schrijven voor de invoer van
goederen van een andere partij geen consulaire formaliteiten voor en maken alle actuele informatie
beschikbaar over alle vergoedingen en heffingen, bij voorkeur via internet. De partijen zullen ook
geen vergunningsprocedures gebruiken die niet in overeenstemming zijn met de WTO-
Overeenkomst inzake procedures op het gebied van invoervergunningen; een overeenkomst
behorend bij Bijlage 1A van de op 15 april 1994 te Marrakesh tot stand gekomen Overeenkomst tot
oprichting van de Wereldhandelsorganisatie (Trb. 1994, 235) (WTO-Overeenkomst).
Staatsondernemingen aan wie de uitoefening van een publieke taak is opgedragen, mogen niet
zodanig handelen dat zij de vrije handel tussen de verdragspartijen belemmeren.

Vrijwaringsmaatregelen
Onder bepaalde voorwaarden mogen de partijen bilaterale vrijwaringsmaatregelen nemen om hun
eigen producenten te beschermen. Dit kan wanneer door de verlaging of afschaffing van een
douanerecht, een product uit een andere partij in zulke grote hoeveelheden wordt ingevoerd dat de
binnenlandse producenten van soortgelijke producten hierdoor ernstige schade leiden of dreigen te
lijden. De mogelijkheid van het opleggen van een bilaterale vrijwaringsmaatregel geldt alleen
gedurende de overgangsperiode van het Vrijhandelsakkoord (artikel 48, tweede lid). Deze periode
is vastgesteld op tien jaar gerekend vanaf de datum van inwerkingtreding van het
Vrijhandelsakkoord (voor producten waarvan de liberalisering meer dan 10 jaar duurt bedraagt de
overgangsperiode 13 jaar). Een bilaterale vrijwaringsmaatregel kan bestaan uit een opschorting
van de in het Vrijhandelsakkoord voorziene verlaging van het douanerecht op het betreffende goed
of uit een verhoging van het douanerecht op dat goed tot het meestbegunstigingsrecht of, indien
dat lager is, het basisrecht dat in de lijst van die partij in Bijlage I (Lijsten inzake tariefafschaffing)
staat vermeld. Een bilaterale vrijwaringsmaatregel mag niet langer dan twee jaar worden
toegepast (artikel 52). De toepassing kan met hooguit twee jaar worden verlengd. Artikel 45 regelt
dat een multilaterale vrijwaringsmaatregel niet tegelijkertijd met een bilaterale
vrijwaringsmaatregel op hetzelfde product mag worden toegepast. Het hoofdstuk over multilaterale
vrijwaringmaatregelen, afgezien van artikel 45, is uitgezonderd van titel XII
(geschillenbeslechting).
Het Vrijhandelsakkoord houdt specifiek rekening met de belangen van de ultraperifere gebieden
van de EU en voorziet in artikel 56 in een speciale vrijwaring indien de economische situatie in de
ultraperifere gebieden ernstig verslechtert of dreigt te verslechteren als gevolg van toegenomen
importen vanuit Colombia en Peru.
Hoofdstuk 3: Douane en handelsbevordering
(artikelen 58-70)
In dit hoofdstuk spreken de EU, Colombia en Peru af hun samenwerking op het gebied van douane
en handelsbevordering te versterken. Hun wetgeving, procedures en overheden moeten voldoen
aan de doelstellingen van dit hoofdstuk: een effectieve douanecontrole en het bevorderen van het
handelsverkeer.
De partijen komen een aantal uitgangspunten overeen om efficiëntie, transparantie en
voorspelbaarheid van douaneprocedures en wetgeving op dit gebied te waarborgen. Het
Vrijhandelsakkoord biedt hiermee een uitgebreid toetsingskader voor het toepassen van handels-
en douanevoorschriften en procedures. De partijen komen overeen om hun handels- en
douanewetgeving te baseren op de internationale standaarden op deze gebieden. Ook voorziet dit
hoofdstuk in de verbetering van douaneprocedures en de vermindering van documentatievereisten
en stelt zij het vereiste van toegankelijke bezwaar- en beroepsprocedures tegen douanebesluiten.
Om de transparantie en rechtszekerheid van douaneprocedures te bevorderen, voorziet dit
hoofdstuk in de mogelijkheid om de bevoegde autoriteiten te verzoeken vooraf uitspraak te doen
over tariefindeling en oorsprong van goederen (advance rulings). Om grenscontroles te
vereenvoudigen en effectiever te maken zijn in dit hoofdstuk bepalingen opgenomen over
risicobeheersing, doorvoer, kenbaarheid van wetgeving en wederzijdse assistentie op
douanegebied. Verder zullen partijen samenwerken bij de implementatie van de verplichtingen
zoals opgenomen in dit hoofdstuk.
Het op te richten subcomité Douane, handelsbevordering en oorsprongsregels ziet onder meer toe
op de implementatie en de werking van dit hoofdstuk. Dit comité kan resoluties, aanbevelingen of
adviezen formuleren die het noodzakelijk acht voor het bereiken van de in dit hoofdstuk genoemde
doelstellingen.
Hoofdstuk 4: Technische handelsbelemmeringen
(artikelen 71-84)
Dit hoofdstuk is grotendeels een herhaling van bestaande WTO afspraken met betrekking tot de
Overeenkomst inzake technische handelsbelemmeringen (hierna: TBT-overeenkomst) en bevat
enkele aanvullingen hierop. Het hoofdstuk heeft als doel het bevorderen van de handel in goederen

Ten slotte worden de taken van het op te richten subcomité Sanitaire en fytosanitaire maatregelen
omschreven (artikel 103). Dit subcomité kan onder meer de details van de procedure voor de
erkenning van ziekte- of plagenvrije gebieden nader definiëren. Indien zich problemen voordoen bij
de toepassing van sanitaire en fytosanitaire maatregelen kunnen partijen dit subcomité met spoed
bijeenroepen voor overleg.
Hoofdstuk 6
(artikel 105)
Het asymmetrische karakter van het Vrijhandelsakkoord blijkt onder andere uit de bepalingen in dit
hoofdstuk. De partijen erkennen de verschillende niveaus van integratie van de EU enerzijds en de
Andesgemeenschap anderzijds. Producten afkomstig uit Colombia en Peru profiteren van het vrij
verkeer van goederen binnen de EU. Colombia en Peru zullen zich inspannen om het verkeer van
EU goederen binnen de bij dit Vrijhandelsakkoord aangesloten landen van de Andesgemeenschap
te vereenvoudigen en dubbele procedures en controles te voorkomen.
Hoofdstuk 7: Uitzonderingen
(artikel 106)
Dit artikel biedt de partijen de mogelijkheid om maatregelen te treffen die de handel kunnen
belemmeren, maar noodzakelijk zijn voor onder andere de bescherming van de openbare
veiligheid, het leven of gezondheid van mens, dier en plant, nationaal erfgoed en het in stand
houden van natuurlijke hulpbronnen en het aantrekken van schaarse goederen. Daarnaast kunnen
partijen, onder voorwaarden, de uitvoer van binnenlandse grondstoffen als onderdeel van een
prijsstabilisatieprogramma beperken en kunnen maatregelen worden getroffen die van wezenlijk
belang zijn voor de verwerving of distributie van producten waaraan een algemeen of plaatselijk
tekort bestaat.
TITEL IV: HANDEL IN DIENSTEN, VESTIGING EN ELEKTRONISCHE HANDEL
(artikelen 107-167)
In deze titel zijn de bepalingen opgenomen over de geleidelijke en wederzijdse liberalisering van de
handel in diensten, het recht van vestiging en samenwerking op het gebied van elektronische
handel. Deze titel bevat ook bepalingen inzake de liberalisering van investeringen en bepalingen
die de tijdelijke aanwezigheid van personen voor zakelijke doeleinden regelen.
Hoofdstuk 1: Algemene bepalingen
(artikelen 107-109)
In dit hoofdstuk wordt de reikwijdte van de afspraken vastgelegd en worden verschillende definities
nader toegelicht. Zo mag niets in deze titel worden uitgelegd als een verplichting tot het
privatiseren van overheidsondernemingen en zijn de afspraken niet van toepassing op
overheidsopdrachten of op door een partij verstrekte subsidies (artikel 107, tweede en derde lid).
De afspraken uit deze titel zijn uitdrukkelijk niet van toepassing op personen die toegang tot de
arbeidsmarkt van een andere partij zoeken of op maatregelen inzake staatsburgerschap,
permanent verblijf of werk op permanente basis (artikel 107, zesde lid). De artikelen onder deze
titel hinderen de partijen niet om maatregelen te nemen om het tijdelijk verblijf van natuurlijke
personen te reguleren.
Daarnaast regelt dit hoofdstuk dat het Handelscomité een werkgroep kan instellen om
regelgevingskwesties betreffende vestiging, handel in diensten en elektronische handel te
bespreken. Daarnaast kan dit comité voorstellen doen aan Colombia en Peru voor het beschermen
van persoonsgegevens en mechanismen aanbevelen die het midden- en klein bedrijf behulpzaam
kunnen zijn bij elektronische handel. Verder heeft het comité als taken het verbeteren van de
veiligheid van elektronische transacties, het vaststellen van samenwerkingsmechanismen
betreffende digitale accreditatie en certificatie voor elektronische transacties en wederzijdse
erkenning van digitale certificaten
Hoofdstuk 2: Vestiging
(artikelen 110-116)
Het doel van dit hoofdstuk is het onderlinge vestigingsklimaat en in het bijzonder de wederzijdse
voorwaarden voor vestiging, te verbeteren. Onder vestiging wordt verstaan: elk type zakelijke of

verkopers van zakelijke diensten, dienstverleners op contractbasis, beoefenaren van een vrij
beroep en korte termijn bezoekers voor zakelijke doeleinden.
Hiertoe staan alle partijen bij het Vrijhandelsakkoord toe dat voor de sectoren die geliberaliseerd
worden met betrekking tot het recht van vestiging, investeerders uit de verdragspartijen
natuurlijke personen naar hun vestiging mogen overplaatsen, mits die werknemers behoren tot het
stafpersoneel of afgestudeerd stagiair zijn. De voorbehouden van de partijen op deze toegang
staan opgenomen in Bijlage VII (Lijst van verbintenissen inzake vestiging) en aanhangsel 1 van
Bijlage IX (Voorbehouden betreffende de tijdelijke aanwezigheid van natuurlijke personen voor
zaken). De duur van het tijdelijke verblijf bedraagt voor de EU ten hoogste drie jaar voor binnen
een onderneming overgeplaatste personen. Voor Colombia bedraagt de maximale verblijfsduur
voor binnen de onderneming overgeplaatste personen twee jaar, welke termijn met een jaar kan
worden verlengd. Voor Peru is de maximale duur van de arbeidsovereenkomst drie jaar. De
maximale verblijfsduur voor binnen de onderneming overgeplaatste personen is echter één jaar,
welke termijn kan worden verlengd als de voorwaarden waaronder de verblijfsvergunning is
verstrekt nog steeds worden vervuld. Voor alle partijen geldt dat het tijdelijk verblijf ten hoogste
negentig dagen binnen een periode van twaalf maanden is voor zakelijke bezoekers en ten hoogste
één jaar voor afgestudeerde stagiairs.
Ook ten aanzien van verkopers van zakelijke diensten staan de partijen toegang en tijdelijk verblijf
toe voor een periode van ten hoogste negentig dagen binnen een periode van twaalf maanden. Alle
partijen zijn deze verplichting aangegaan voor alle sectoren die worden geliberaliseerd
overeenkomstig hoofdstuk 2 (Vestiging) of hoofdstuk 3 (Grensoverschrijdende dienstverlening),
behoudens eventuele voorbehouden in de Bijlagen VII (Lijst van verbintenissen inzake vestiging)
en VIII (Lijst van verbintenissen inzake grensoverschrijdende dienstverlening). In artikel 1 van het
Besluit van 23 augustus 1995 ter uitvoering van de Wet arbeid vreemdelingen (Stb. 1995, 406) is
incidentele arbeid door verkopers van zakelijke diensten toegestaan voor arbeid met een maximale
duur van vier weken binnen een tijdbestek van 13 weken. Om aan te sluiten bij de afgesproken
periode van ten hoogste negentig dagen gedurende een tijdbestek van twaalf maanden, zal het
besluit worden aangepast.
Voor dienstverleners op contractbasis staan Colombia en de EU verder toe dat in 21 sectoren deze
dienstverleners van de EU respectievelijk Colombia worden toegelaten tot elkaars grondgebied. Het
gaat hier bijvoorbeeld om accountants, boekhouders, architecten, artsen, designers en ingenieurs.
Peru en de EU staan toe dat in 14 sectoren dienstverleners op contractbasis van de EU
respectievelijk Peru worden toegelaten tot elkaars grondgebied. Daarbij gaat het bijvoorbeeld om
accountants, boekhouders, architecten, artsen en verloskundigen. Colombia, Peru en de EU hebben
ieder een eigen afweging gemaakt welke sectoren open te stellen voor buitenlandse
dienstverleners, op basis van de respectievelijke arbeidsmarktomstandigheden.
Dienstverlening uit hoofde van deze bepalingen is toegestaan onder voorbehoud van een aantal
voorwaarden. Bedrijven die een contract hebben gesloten met de andere partij om diensten te
verlenen kunnen werknemers bijvoorbeeld voor maximaal zes maanden (binnen een periode van
twaalf maanden) naar het grondgebied van deze andere partij sturen. Daarnaast moeten deze
dienstverleners al ten minste een jaar lang als werknemer in dienst te zijn en over ten minste drie
jaar beroepservaring beschikken. Ook geldt er een universitair opleidingsvereiste.
Voor beoefenaars van een vrij beroep staan Colombia en de EU toe dat in tien sectoren deze
dienstverleners van de EU respectievelijk Colombia worden toegelaten tot elkaars grondgebied. Het
gaat hier bijvoorbeeld om architecten, ingenieurs, vertalers en tolken. Peru en de EU staan toe dat
in acht sectoren beoefenaars van een vrij beroep, zoals architecten, ingenieurs en dienstverleners
op het gebied van bedrijfsbeheer, van de EU respectievelijk Peru worden toegelaten tot elkaars
grondgebied. Hier geldt eveneens dat Colombia, Peru en de EU ieder een eigen afweging hebben
gemaakt welke sectoren open te stellen voor buitenlandse dienstverleners, op basis van de
respectievelijke arbeidsmarktomstandigheden.
Dienstverlening uit hoofde van deze bepalingen is toegestaan onder voorbehoud van een aantal
voorwaarden. Zo is de duur van het verblijf van de beoefenaar van een vrij beroep maximaal zes

Wat betreft financiële diensten regelt het Vrijhandelsakkoord de wederzijdse toelating van
financiële ondernemingen. Zo hebben financiële dienstverleners van de andere partij onder
dezelfde voorwaarden als eigen financiële dienstverleners toegang tot door openbare instanties
geëxploiteerde betalings- en clearingsystemen, alsmede tot voor normale zakelijke transacties
beschikbare officiële financierings- en herfinancieringsfaciliteiten (artikel 153). Onder voorwaarden,
kan een partij prudentiële maatregelen vaststellen of handhaven, bijvoorbeeld voor het verzekeren
van de integriteit en stabiliteit van haar financiële stelsel of individuele ondernemingen (artikel
154). Daarnaast verbinden de partijen zich tot het bevorderen van transparantie van regelgeving
en wordt onder meer de procedure om informatie in elektronische vorm uit te wisselen,
vereenvoudigd. Alle partijen verplichten zich bovendien tot het naleven van de internationale
normen en standaarden met betrekking tot het toezicht op de financiële sector en het tegengaan
van witwassen en het financieren van terrorisme.
Artikel 157 (gegevensverwerking financiële dienstverleners) ziet toe op een gedeelde bevoegdheid
van de EU en de lidstaten, omdat de wetgeving op dit vlak nog niet volledig geharmoniseerd is.
In het internationale zeevervoer passen beide partijen het principe van nationale behandeling en
non-discriminatie toe. Artikel 160, tweede lid, onder b, houdt de verplichting voor partijen in om
vaartuigen die de vlag voeren van een andere partij gelijke behandeling toe te kennen. Deze
bepaling valt onder de bevoegdheid van de lidstaten. Op dit gebied is namelijk nog geen EU-
regelgeving vastgesteld. Hetzelfde geldt voor artikel 160, vijfde lid, van het Vrijhandelsakkoord.
Deze bepaling ziet op de toegang tot havendiensten voor dienstverleners in het internationaal
zeevervoer afkomstig uit een andere partij.
Hoofdstuk 6: Elektronische handel
(artikelen 162-166)
Dit hoofdstuk is gericht op de bevordering van elektronische handel en bevat
samenwerkingsafspraken op het gebied van de vraagstukken die de elektronische handel met zich
meebrengt, zoals het erkennen van elektronische handtekeningen, bescherming van
persoonsgegevens, behandeling van ongevraagde elektronische commerciële communicatie en
consumentenbescherming. Daarbij is afgesproken dat er geen douanerechten worden geheven op
doorgifte langs elektronische weg.
Hoofdstuk 7: Uitzonderingen
(artikel 167)
Dit hoofdstuk staat de partijen onder voorwaarden toe maatregelen te nemen in afwijking van de
bepalingen in de titel IV (Handel in diensten, vestiging en elektronische handel) en titel V (Lopende
betalingen en kapitaalverkeer) op de gebieden: bescherming van de openbare orde, veiligheid en
zeden, bescherming van gezondheid van mensen, dieren en planten, in standhouden van niet-
levende uitputbare natuurlijke hulpbronnen, bescherming van artistiek, historisch of archeologisch
erfgoed, bescherming van privacy en veiligheid en voorkomen van fraude.
TITEL V: LOPENDE BETALINGEN EN KAPITAALVERKEER
(artikelen 168-171)
Deze titel regelt het vrije kapitaalverkeer tussen de partijen. Dit is belangrijk om de uitvoering van
dit Vrijhandelsakkoord soepel te laten verlopen. De EU, Colombia en Peru verbinden zich ertoe dat
alle betalingen en overboekingen op de lopende rekening van de betalingsbalans gedaan worden
zonder beperkingen en kunnen worden verricht in vrij converteerbare valuta. Het kapitaalverkeer
dat verband houdt met de bepalingen onder titel IV (Handel in diensten, vestiging en elektronische
handel) zal niet worden beperkt. Deze bepalingen vormen in principe geen beletsel voor het nemen
van maatregelen die noodzakelijk zijn voor de bescherming van de openbare veiligheid en de
openbare zeden, de handhaving van de openbare orde en de handhaving van wet- en regelgeving.
Wanneer in uitzonderlijke omstandigheden betalingen en kapitaalbewegingen tussen de partijen
ernstige moeilijkheden (dreigen te) veroorzaken voor het monetair beleid of het wisselkoersbeleid
kunnen partijen voor een periode van maximaal een jaar vrijwaringsmaatregelen toepassen voor
zover deze geen verkapte vorm van bescherming van de eigen industrie inhouden.

(topografieën), geografische aanduidingen, kwekersrechten en de bescherming van niet openbaar
gemaakte informatie.
De partijen erkennen de noodzaak van een evenwicht tussen enerzijds de rechten van de houders
van intellectuele eigendomsrechten en anderzijds het algemeen belang, met name ten aanzien van
onderwijs, cultuur, onderzoek, volksgezondheid, voedselveiligheid, milieu, toegang tot informatie
en de overdracht van technologie. De partijen herbevestigen hun rechten en verplichtingen uit
hoofde van het op 5 juni 1992 te Rio de Janeiro tot stand gekomen Verdrag inzake biologische
diversiteit (Trb. 1992, 164).
Deze titel bevat een aantal uitgangspunten voor de bescherming van intellectuele
eigendomsrechten. Zo staat het Vrijhandelsakkoord de partijen toe om gebruik te maken van de
uitzonderingsmogelijkheden en flexibiliteit die multilaterale overeenkomsten op het gebied van
intellectuele eigendom bieden, met name bij het vaststellen van maatregelen om de
volksgezondheid en voedselzekerheid te beschermen en de toegang tot medicijnen te waarborgen.
Nederland heeft zich in het bijzonder ingezet om de toegang tot medicijnen te waarborgen.
De partijen erkennen het belang van de Verklaring van Doha inzake de TRIPs-overeenkomst en de
volksgezondheid, die door de ministeriële conferentie van de WTO op 14 november 2001 werd
aangenomen. Verder dragen de partijen bij aan de tenuitvoerlegging en de eerbiediging van het
WTO Besluit van 30 augustus 2003 over de uitvoering van punt 6 van de Verklaring van Doha
inzake de TRIPs-overeenkomst en de volksgezondheid, alsmede van het op 6 december 2005 te
Genève tot stand gekomen Protocol tot wijziging van de TRIPs-overeenkomst (Trb, 2007, 102).
Artikel 197, eerste, tweede en derde lid (intellectueel eigendom en volksgezondheid) vallen onder
de exclusieve bevoegdheid van de lidstaten.
Hoofdstuk 2: Bescherming van biodiversiteit en traditionele kennis
(artikel 201)
De verdragspartijen erkennen de waarde van biologische diversiteit en van de daaraan verbonden
traditionele kennis van inheemse volkeren. De partijen bevestigen ook hier hun rechten en
verplichtingen die voortvloeien uit het Verdrag inzake biologische diversiteit.
Artikel 201 valt onder de gedeelde bevoegdheid van de EU en de lidstaten.
Hoofdstuk 3: Bepalingen betreffende intellectuele-eigendomsrechten
(artikelen 202-233)
In dit hoofdstuk geven de verdragspartijen invulling aan de bepalingen op het gebied van
handelsmerken, geografische aanduidingen, auteursrechten en naburige rechten, modellen,
octrooien, bescherming van gegevens van bepaalde gereguleerde producten, kwekersrechten en
oneerlijke concurrentie. Deze bepalingen zijn voor Nederland en de EU een herbevestiging van
reeds aangegane internationale verplichtingen.
Voor Colombia en Peru brengt het hoofdstuk een aantal nieuwe verplichtingen met zich mee.
Colombia is in 2012 bijvoorbeeld partij geworden bij het op 27 juni 1989 te Madrid tot stand
gekomen Protocol bij de Schikking van Madrid betreffende de internationale inschrijving van
merken (Trb. 1990, 44) en het op 27 oktober 1994 te Genève tot stand gekomen Verdrag inzake
het merkenrecht (Trb. 1995, 255), vooruitlopend op de afspraken die in artikel 202 hierover zijn
vastgelegd. Peru daarentegen zal, binnen redelijke grenzen, alles in het werk stellen om toe te
treden tot het Protocol bij de Schikking van Madrid, en te voldoen aan het Verdrag inzake het
merkenrecht. Beide Andeslanden zullen, binnen redelijke grenzen, alles in het werk stellen om toe
te treden tot het op 1 juni 2000 te Genève tot stand gekomen Verdrag inzake octrooirecht (Trb.
2001, 120).
Wat betreft geografische aanduidingen biedt het Vrijhandelsakkoord hoge bescherming voor alle
geografische aanduidingen zoals genoemd in aanhangsel 1 (Lijsten van geografische aanduidingen
voor landbouwproducten en levensmiddelen, wijnen, gedistilleerde dranken en gearomatiseerde
wijnen) van Bijlage XIII (Lijst van geografische aanduidingen), zoals bijvoorbeeld Irish Cream of
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

Het op te richten subcomité Intellectuele Eigendom ziet toe op de implementatie van de bepalingen
van deze titel. Het subcomité is verantwoordelijk voor de voorstellen betreffende het toevoegen
van nieuwe geografische aanduidingen aan de lijst met geografische aanduidingen (Bijlage XIII).
TITEL VIII: MEDEDINGING
(artikelen 258-266)
De partijen erkennen het belang van vrij mededinging en de negatieve effecten die mededinging
verstorende activiteiten kunnen hebben op de werking van het Vrijhandelsakkoord. De partijen
benadrukken dat zij hun wetgeving op het gebied van mededinging zullen toepassen. Voor de EU
en haar lidstaten zijn dit de artikelen 101, 102 en 106 van het VWEU en Verordening (EG) 1/2003
van 16 december 2002 betreffende de uitvoering van de mededingingsregels van de artikelen 81
en 82 van het Verdrag (PbEU 2003, L 1) en Verordening (EG) 139/2004 van 20 januari 2004
betreffende de controle op concentraties van ondernemingen (PbEU 2004, L 24 ). Voor Colombia
en Peru zijn dit hun binnenlandse wetten inzake de mededinging, in overeenstemming met artikel
260 van dit Vrijhandelsakkoord.
Onder mededinging verstorende praktijken worden verstaan: kartelafspraken, misbruik van
machtspositie en concentraties van ondernemingen die de mededinging beperken. De partijen
verbinden zich om gepaste actie te nemen tegen deze praktijken. Verder is de verplichting
opgenomen om een onafhankelijke mededingingsautoriteit in te stellen voor zover een partij dat
nog niet heeft gedaan. De partijen erkennen het belang van samenwerking van hun
mededingingsautoriteiten voor de handhaving van hun mededingingswetgeving.
Het Vrijhandelsakkoord staat de verdragspartijen niet in de weg om overeenkomstig nationaal
recht monopolies of staatsondernemingen in stand te houden. Deze titel bepaalt dat de wetgeving
op het gebied van mededinging ook van toepassing is op staatsondernemingen en monopolies,
voor zover dit uitoefening van de hen opgedragen publieke taken niet verhindert. De partijen
erkennen het belang van technische assistentie om de doelstellingen zoals neergelegd in deze titel
te realiseren. Deze titel valt buiten het toepassingsbereik van Titel XII (geschillenbeslechting)
(artikel 266).
TITEL IX: HANDEL EN DUURZAME ONTWIKKELING
(artikelen 267-286)
Gezien Agenda 21 van de VN van 14 juni 1992, de Rio Verklaring over milieu en ontwikkeling van
de VN van 14 juni 1992, de millenniumdoelstellingen voor ontwikkeling van september 2000, de
Verklaring van Johannesburg over duurzame ontwikkeling van 4 september 2002 en de Ministeriële
verklaring over volledige werkgelegenheid en fatsoenlijk werk van de Economische en Sociale Raad
van de VN van september 2006 herbevestigen de partijen hun verbintenis om zich in te zetten voor
duurzame ontwikkeling en voor het welzijn van huidige en toekomstige generaties.
De partijen komen in dit verband overeen om de internationale handel zodanig te bevorderen dat
een bijdrage wordt geleverd aan het doel van duurzame ontwikkeling en om ernaar te streven dit
in hun handelsbetrekkingen te integreren en tot uiting te laten komen. Dit is in lijn met artikel 3,
vijfde lid, van het VEU, op grond waarvan de Unie in de betrekkingen met de rest van de wereld
onder meer zal bijdragen tot de duurzame ontwikkeling van de aarde. Het internationaal optreden
van de Unie berust, ook voor de gemeenschappelijke handelspolitiek (artikel 205 VWEU), op de
algemene beginselen en doelstellingen van het EU-verdrag, waaronder het leveren van een
bijdrage tot het uitwerken van internationale maatregelen, ter bescherming en verbetering van de
kwaliteit van het milieu en het duurzaam beheer van de mondiale natuurlijke rijkdommen, teneinde
duurzame ontwikkeling te waarborgen.
Deze titel richt zich op alle relevante handelsgerelateerde aspecten van arbeids- en milieukwesties,
zonder afbreuk te doen aan het recht van partijen om hun eigen beschermingsniveau en wetgeving
en beleid vast te stellen. De partijen benadrukken dat milieu- en arbeidsnormen niet mogen
worden gebruikt voor protectionistische doeleinden.
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

er is voorzien in een jaarlijkse dialoog met het maatschappelijk middenveld over de uitvoering van
het Vrijhandelsakkoord .
Indien zich onder deze titel een geschil voordoet, kan dit allereerst door middel van
overheidsconsultaties worden geadresseerd. Indien nodig kunnen de partijen de informatie
inwinnen bij de personen en organisaties, die deskundig zijn ten aanzien van het onderwerp dat
aan de orde is. Als de consulterende partij van mening is dat de kwestie verdere bespreking nodig
heeft, kan deze partij het subcomité Handel en duurzame ontwikkeling verzoeken om bijeen te
komen. Het subcomité zal trachten tot overeenstemming te komen over een oplossing voor het
probleem.
Als een kwestie niet naar tevredenheid kan worden opgelost door middel van overheidsconsultatie,
kan een consulterende partij verzoeken dat een expertpanel bijeenkomt. Iedere partij levert bij de
inwerkingtreding van het Vrijhandelsakkoord een lijst met minimaal vijftien onafhankelijke
deskundigen op de gebieden zoals geregeld in deze titel. De partijen bij de procedure kiezen ieder
een expert van de lijst. Deze twee experts kiezen vervolgens samen een voorzitter. De experts
stellen een rapport op over de kwestie, waarin zij aanbevelingen doen voor de oplossing van het
probleem. De betrokken partij brengt vervolgens verslag uit aan het subcomité Handel en
duurzame ontwikkeling waarin is weergegeven hoe zij de aanbevelingen gaat implementeren.
Op grond van artikel 4, eerste en tweede lid, onderdeel e, van het VWEU heeft de Unie met de
lidstaten een gedeelde bevoegdheid op het gebied van milieu. Artikel 191, vierde lid, van het VWEU
(milieu) bepaalt dat de Unie en de lidstaten, in het kader van deze onderscheiden bevoegdheden,
samenwerken met derde landen en bevoegde internationale organisaties. Dit doet geen afbreuk
aan de bevoegdheid van lidstaten om in internationale fora te onderhandelen en internationale
overeenkomsten te sluiten. Deze gedeelde competentie geldt voor de artikelen 267, 268, 270, 272
en 275 van dit akkoord.
TITEL X: TRANSPARANTIE EN ADMINISTRATIEVE PROCEDURES
(artikelen 287-294)
Deze titel bevat de bepalingen om te waarborgen dat de maatregelen en de beslissingen die
partijen nemen in het kader van de naleving van het Vrijhandelsakkoord transparant zijn. Zo legt
deze titel de partijen de verplichting op om wetten, rechtelijke en administratieve uitspraken
openbaar te maken.
In deze titel is een aantal voorwaarden opgenomen waaraan administratieve procedures van de
verdragspartijen moeten voldoen. De betrokken personen moeten tijdig op de hoogte worden
gesteld wanneer een procedure wordt gestart, met daarbij een beschrijving van de aard van de
procedure, een verklaring van de bevoegde rechtelijk instantie en een algemene beschrijving van
de in geding zijnde onderwerpen.
De partijen moeten voorzien in een mogelijkheid om in bezwaar te gaan tegen overheidsbesluiten
over de onderwerpen zoals geregeld in dit Vrijhandelsakkoord. Ook bepaalt deze titel dat de
procespartijen de gelegenheid moeten krijgen om hun standpunt toe te lichten. De beslissing moet
voldoende gemotiveerd zijn en er moet zijn voorzien in de mogelijkheid om in beroep te gaan
tegen de beslissing.
De partijen verzekeren de transparantie van subsidies op het gebied van de handel in goederen en
zullen iedere twee jaar rapporteren over de aard en de omvang van deze subsidies. Dit artikel
(293) valt niet onder het geschillenbeslechtingsmechanisme van het Vrijhandelsakkoord. Wel is het
mogelijk in het kader van de WTO maatregelen te nemen, zoals bijvoorbeeld het treffen van anti-
subsidiemaatregelen of het starten van een WTO geschillenbeslechtingsprocedure.
Het Vrijhandelsakkoord noopt niet tot het verstrekken van vertrouwelijke informatie, waarvan de
openbaarmaking de rechtshandhaving zou belemmeren. De bepalingen over rechterlijke, semi-
rechterlijke of administratieve procedures (artikelen 291 en 292) behoren tot de bevoegdheid van
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

tarifaire maatregelen). De verdragspartijen kunnen deze procedure gebruiken om met behulp van
een bemiddelaar tot een onderling overeengekomen oplossing te komen van
markttoegangskwesties die het gevolg zijn van niet-tarifaire maatregelen voor goederen die vallen
onder titel III (Handel in goederen). De bemiddelaar wordt in onderlinge overeenstemming
aangewezen of door loting vastgesteld. Deze zal een advies verstrekken en een oplossing
voorstellen. Het is niet zijn taak om een uitspraak te doen over de conformiteit van de gewraakte
maatregel met het Vrijhandelsakkoord of over de legitimiteit van de met de maatregel beoogde
beleidsdoelstellingen. Het advies en de voorstellen van de bemiddelaar zijn niet bindend. De
bemiddelingsprocedure zal normaliter binnen 60 dagen na de benoeming van de bemiddelaar zijn
afgerond.
De bemiddelingsprocedure laat de mogelijkheid van partijen om gebruik te maken van
geschillenbeslechting onverlet. Daarbij staat het partijen te allen tijde vrij te besluiten om als
alternatieve methode van geschillenbeslechting gebruik te maken van goede diensten, conciliatie
en bemiddeling.
TITEL XIII: TECHNISCHE BIJSTAND EN OPBOUW VAN HANDELSCAPACITEIT
(artikel 324-326)
De samenwerking tussen de partijen wordt versterkt om de overeenkomst zo goed mogelijk te
gebruiken en de resultaten te optimaliseren. Het belangrijkste doel van deze samenwerking is het
stimuleren van duurzame economische ontwikkeling om grotere sociale cohesie te bereiken en
armoede te verminderen. De samenwerking richt zich daartoe op het verbeteren en creëren van
nieuwe handelsmogelijkheden en innovatie, het bevorderen van de ontwikkeling van het midden-
en klein bedrijf en het bevorderen van eerlijke handel, en het toegang bieden tot de
handelsvoordelen van het Vrijhandelsakkoord, met name aan de kwetsbaarste productie sectoren.
Het Handelscomité zal toezicht houden op de samenwerking en waar nodig, deze bevorderen.
TITEL XIV: SLOTBEPALINGEN
(artikel 327-337)
In deze titel wordt geregeld hoe partijen er mee om zullen gaan als een derde land tot het
Vrijhandelsakkoord wil toetreden. Wanneer een derde land tot de EU wil toetreden zal de EU de
Andeslanden hiervan op de hoogte en houdt zij de Andeslanden, indien zij daarom verzoeken, op
de hoogte van de vorderingen van de onderhandelingen. De EU en de Andeslanden zullen, middels
het Handelscomité, de effecten van toetreding van een nieuwe lidstaat op het Vrijhandelsakkoord
onderzoeken.
Andersom hebben ook leden van de Andesgemeenschap die geen partij zijn bij het
Vrijhandelsakkoord de mogelijkheid om toe te treden tot het akkoord. De EU zal onderhandelen
met het verzoekende Andesland over de voorwaarden van toetreding tot het Vrijhandelsakkoord.
De partijen zijn overeengekomen dat elke WTO-bepaling die in het Vrijhandelsakkoord is
opgenomen, is opgenomen inclusief alle wijzigingen die op het tijdstip van toepassing van die
bepaling in werking zijn getreden.
Het Vrijhandelsakkoord treedt in werking op de eerste dag van de maand nadat de laatste partij
haar interne procedure voor goedkeuring van het Vrijhandelsakkoord heeft doorlopen en dit bij de
depositaris van het Vrijhandelsakkoord, de Secretaris Generaal van de Raad van de EU, heeft
genotificeerd. Het Vrijhandelsakkoord geldt voor onbepaalde tijd.
Vooruitlopend op de formele bekrachtiging van dit Vrijhandelsakkoord kunnen partijen besluiten
om deze voorlopig toe te passen. Het artikel inzake ontwapening en non-proliferatie van
massavernietigingswapens (artikel 2), de bepaling inzake rechten en verplichtingen die
voortvloeien uit het Verdrag van Parijs en de TRIPs-overeenkomst (artikel 202 lid 1) en de
bepalingen inzake administratieve procedures (artikel 291 en artikel 292) vallen buiten de
voorlopige toepassing.
Bijlagen, aanhangsels en verklaringen
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

de lidstaten betreft, op grond van artikel 7, onderdeel f, van de Rijkswet goedkeuring en
bekendmaking verdragen geen parlementaire goedkeuring, behoudens het bepaalde in artikel 8
van die Rijkswet.
III. VOORLOPIGE TOEPASSING
Vanwege de verschillende ratificatieprocedures van alle partijen, is de verwachting dat de
goedkeuring van het Vrijhandelsakkoord één tot twee jaar kan gaan duren. De EU zal daarom
overgaan tot voorlopige toepassing van het Vrijhandelsakkoord, in afwachting van de voltooiing
van de ratificatieprocedures, zodat het bedrijfsleven en consumenten in de EU, Colombia en Peru
alvast profiteren van de voordelen die het Vrijhandelsakkoord voor de handel en duurzame
ontwikkeling met zich meebrengt.
In het concept- besluit nr. …/2012/EU van de Raad betreffende de ondertekening, namens de Unie,
en de voorlopige toepassing van de handelsovereenkomst tussen de Europese Unie en haar
lidstaten, enerzijds, en Colombia en Peru, anderzijds (PbEU… L….), worden van voorlopige
toepassing uitgesloten de artikelen 2 (ontwapening en non-proliferatie), 202, eerste lid, (inzake
rechten en verplichtingen die voortvloeien uit Verdrag van Parijs en de TRIPS-overeenkomst, en
291 en 292 (administratieve procedures). Deze specifieke artikelen raken aan de nationale
bevoegdheden en treden pas in werking na expliciete nationale goedkeuring en ratificatie door alle
partijen. De overige artikelen kunnen door de EU en Colombia en/of Peru voorlopig worden
toegepast, dat wil zeggen voor zover die artikelen onder de competentie van de EU vallen.
IV. KONINKRIJKSPOSITIE
Het Verdrag zal wat betreft het Koninkrijk alleen voor het Europese deel van Nederland gelden, tot
welk deel de reikwijdte van het Vrijhandelsakkoord zich beperkt. Vanwege het feit dat Colombia en
Peru in de nabije regio liggen van Aruba, Curaçao en Sint Maarten raakt het verdrag Aruba,
Curaçao en Sint Maarten wel in de zin van artikel 2, tweede lid, van de Rijkswet goedkeuring en
bekendmaking verdragen. Het verdrag zal derhalve gelijk met de overlegging aan de Staten-
Generaal, aan de Staten van Aruba, Curaçao en Sint Maarten worden overgelegd.
De Minister voor Buitenlandse Handel en Ontwikkelingssamenwerking,
De Minister van Buitenlandse Zaken,
Het advies van de Afdeling advisering van de Raad van State (van het Koninkrijk) wordt niet
openbaar gemaakt, omdat het zonder meer instemmend luidt (artikel 26, zesde lid jo vijfde lid, van
de Wet op de Raad van State).

