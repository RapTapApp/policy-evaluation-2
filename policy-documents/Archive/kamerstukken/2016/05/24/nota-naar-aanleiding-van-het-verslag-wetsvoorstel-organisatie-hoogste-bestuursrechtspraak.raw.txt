34 389   Wijziging van de Wet op de Raad van State, de Algemene wet 
bestuursrecht, de Wet op de rechterlijke organisatie en enkele andere 
wetten in verband met de scheiding van taken binnen de Raad van State 
en de opheffing van de Centrale Raad van Beroep en het College van 
Beroep voor het bedrijfsleven (Wet organisatie hoogste 
bestuursrechtspraak) 
 
 
NOTA NAAR AANLEIDING VAN HET VERSLAG 
 
 
I. ALGEMEEN 
 
Met veel belangstelling hebben wij kennis genomen van de opmerkingen en vragen die door de 
verschillende fracties zijn gemaakt en gesteld. Bij de beantwoording van de vragen is zoveel 
mogelijk de indeling en volgorde van het verslag aangehouden, met dien verstande dat ter wille 
van de leesbaarheid identieke vragen in enkele gevallen zijn samengenomen of is verwezen naar 
reeds eerder in deze nota gegeven antwoorden.  
 
1. Aanleiding en uitgangspunten 
 
De leden van de VVD-fractie vragen hoe zij de passage in de memorie van toelichting moeten 
duiden dat de regering met het wetsvoorstel een ‘definitieve en toekomstbestendige vormgeving 
van de hoogste bestuursrechtspraak’ voor ogen staat en hoe deze zinsnede zich verhoudt tot 
paragraaf 8 van de toelichting, waarin wordt gesteld dat er een ‘beslissende’ stap wordt gezet om 
het stelsel van de hoogste bestuursrechtspraak te vereenvoudigen. 
Alleen al omdat er zeer uiteenlopende opvattingen over de meest wenselijke vormgeving van de 
hoogste bestuursrechtspraak bestaan, moeten wijzigingen in het stelsel zorgvuldig worden 
overwogen. De regering acht het van belang zodanige verbeteringen aan te brengen in het stelsel, 
dat de onafhankelijkheid en onpartijdigheid van de bestuursrechtspraak niet alleen in juridisch 
opzicht buiten twijfel blijft staan, maar de eenvoud en doorzichtigheid van het stelsel worden 
versterkt. De regering acht het van belang dat de hoogwaardige kwaliteit, zowel inhoudelijk als 
procesmatig, van de Afdeling bestuursrechtspraak van de Raad van State (ABRvS) als hoogste 
algemene bestuursrechter behouden blijft. Tegelijkertijd moeten enkele aspecten in het stelsel 
worden verbeterd. Het wetsvoorstel bevat daarom ingrijpende wijzigingen wat betreft de 
organisatiestructuur van de Raad van State (met name de volledige beëindiging van de 
mogelijkheid van dubbelbenoemingen) en zet vergaande stappen door de opheffing van twee 
gespecialiseerde hoogste bestuursrechters, waarbij een substantieel deel van de rechtsmacht in 
het bestuursrecht (met name sociale zekerheid en ambtenarenrecht) volledig binnen de kolom van 
de gewone rechterlijke macht komt (rechtbanken - gerechtshoven - Hoge Raad) en voor het 
overige de rechtsprekende taak van de ABRvS wordt uitgebreid met CBb-zaken. Aldus ontstaat 
naar het oordeel van de regering een robuust en toekomstbestendig stelsel, dat in de wandeling 
ook wel wordt aangeduid als een twin peaks model. Hoewel geen enkele wet voor de eeuwigheid is 
bedoeld, ligt het naar ons oordeel niet in de rede dat dit twin peaks model binnen korte termijn 
weer zouden worden opgevolgd door een geheel ander model. Gelet hierop is in de memorie van 
toelichting gesproken over een ‘definitieve en toekomstbestendige vormgeving van de hoogste 
bestuursrechtspraak’, waarvoor nu met dit wetsvoorstel een ‘beslissende stap’ wordt gezet. 
 
De leden van de VVD-fractie vragen waarom artikel 24 van de Wet op de Raad van State 
uitsluitend betrekking heeft op beraadslagingen met ministers en niet tevens op beraadslagingen 
met leden van de Kamer. 
Deze bepaling stond al in de oorspronkelijke Wet op de Raad van State uit 1861. De bepaling 
strekte ertoe de minister de gelegenheid te geven ‘om zijn werk te verdedigen’ (Kamerstukken II 
1860/61, LXXXI, nr. 3). Aangezien heden ten dage niet de regering, maar de Tweede Kamer zelf 
advies vraagt over initiatiefwetsvoorstellen en de Kamers bovendien de Afdeling advisering van de 
Raad van State (AARvS) om voorlichting kunnen vragen, stellen wij voor de reikwijdte van artikel 
24 van de Wet op de Raad van State te verbreden. De nota van wijziging die tegelijk met deze 
nota wordt aangeboden, strekt hiertoe. 
1 
 

socialezekerheidszaken, ambtenarenzaken en andere zaken die van de CRvB overkomen, 
sprongcassatie mogelijk. 
In de transitiefase rond de nu voorgestelde overgang van de CRvB-zaken naar de vier 
gerechtshoven en van de CBb-zaken naar de ABRvS zal de doorlooptijd van de hoger 
beroepszaken tijdelijk kunnen oplopen als gevolg van de organisatorische veranderingen die deze 
wetswijziging met zich mee zal brengen. Zaken en medewerkers zullen naar een andere werkplek 
moeten verhuizen, hetgeen in de aanloopfase enige efficiencyverliezen zal kunnen opleveren. 
Structureel zal naar verwachting voor CRvB-zaken sprake zijn noch van een bekorting van de 
doorlooptijd noch van een verlenging daarvan op het niveau van de tweede feitelijke instantie. De 
organisatie en werkwijze bij de gerechtshoven verschillen immers niet noemenswaardig van die bij 
de CRvB. Dat laatste is wel het geval bij de ABRvS. De doorlooptijden bij de ABRvS zijn beduidend 
korter dan die bij het CBb. Daarvan kan bij de behandeling van de zaken van het CBb worden 
geprofiteerd.  
 
De leden van de GroenLinks-fractie vragen of de voorgestelde herziening tegemoet komt aan de 
belangen van inzichtelijkheid en eenheid van de hoogste bestuursrechtspraak en of dit voorstel wel 
op voldoende draagvlak van de betrokken professionals kan rekenen. Zij missen een fundamentele 
onderbouwing waarom in dit wetsvoorstel wordt afgeweken van het aanvankelijke, in het 
regeerakkoord geformuleerde voornemen om de bestuursrechtspraak in hoogste aanleg te 
concentreren in één instantie. 
Dit wetsvoorstel bevordert de inzichtelijkheid en eenheid van de hoogste bestuursrechtspraak in 
hoge mate, alleen al door het feit dat het aantal hoogste bestuursrechters wordt gehalveerd 
(thans: ABRvS, Hoge Raad, CRvB en CBb; ingevolge dit wetsvoorstel: ABRvS en Hoge Raad).Wij 
zijn ons ervan bewust dat met name door de twee op de heffen colleges en door de Raad voor de 
rechtspraak (Rvdr) en de Nederlandse Vereniging voor Rechtspraak (NVvR) kritisch op het 
wetsvoorstel is gereageerd. Wij hopen dat de beantwoording van deze nota naar aanleiding van 
het verslag bijdraagt aan beter inzicht in de beweegredenen van dit wetsvoorstel en daarmee 
twijfels over nut en noodzaak van dit wetsvoorstel kan wegnemen.  
Het verheugt ons dat de leden van de GroenLinks-fractie hechten aan een goede uitvoering van 
het regeerakkoord. Wij kunnen deze leden geruststellen door mee te delen dat het wetsvoorstel 
met het regeerakkoord in lijn is. Aan de aan het regeerakkoord ten grondslag liggende gedachte 
dat het uit het oogpunt van rechtseenheid en overzichtelijkheid van het stelsel van 
bestuursrechtspraak wenselijk is om te komen tot een concentratie van de bestuursrechtspraak in 
hoogste instantie, kan op diverse wijzen worden tegemoetgekomen. Als de CRvB en het CBb bij de 
ABRvS zouden worden ondergebracht of als er een nieuw bestuursrechterlijk college zou worden 
ingesteld waarin de ABRvS, de CRvB en het CBb zouden samengaan, zouden er per saldo twee 
hoogste bestuursrechters minder zijn dan thans. Dit wetsvoorstel levert hetzelfde resultaat op. De 
onderbouwing van het voorstel om CRvB-zaken bij de vier gerechtshoven onder te brengen en 
CBb-zaken bij de ABRvS, menen wij in de memorie van toelichting te hebben gegeven. Deze 
berust op inhoudelijke gronden, samenhangend met het karakter dat de betreffende geschillen in 
overwegende mate bezitten, gecombineerd met de wenselijkheid om de rol van de ABRvS als 
algemene hoogste bestuursrechter te handhaven. 
 
De leden van de GroenLinks-fractie vragen voorts hoe de rechtspraak uitvoering zal kunnen geven 
aan deze reorganisatie, in de wetenschap dat ook uitvoering moet worden gegeven aan de 
Herziening Gerechtelijke Kaart, het Programma Kwaliteit en Innovatie en aan de kwaliteitsborging 
van de rechtspraak in het algemeen. 
De organisatorische veranderingen als gevolg van de herziening van de gerechtelijke kaart zijn 
inmiddels afgerond. In de nieuwe gerechtelijke kaart hebben de vier gerechtshoven, naast de 
behandeling van zaken op de meest voorkomende terreinen, ruimere mogelijkheden om de 
vereiste specialisatie te organiseren. De nieuwe inrichting biedt daarom bij uitstek een goede basis 
voor een verantwoorde overheveling van de CRvB-rechtspraak naar de gerechtshoven. De 
inspanningen van de rechtspraak op het terrein van de kwaliteit van de rechtspraak vormen een 
doorlopend speerpunt en staan los van veranderingen in de organisatie. De nu voorgestelde 
stelselwijziging heeft, anders dan de herziening van de gerechtelijke kaart en Kwaliteit en 
Innovatie (KEI), geen gevolgen voor de elf rechtbanken. Die structuur blijft immers ongewijzigd. 
Het enige indirecte gevolg voor de rechtbanken is dat zij voor sommige zaken een andere 
hogerberoepsrechter boven zich krijgen en voor sommige zaken een cassatierechter. Wat KEI 
3 
 

(beperkte) mogelijkheid van dubbelbenoemingen regelmatig onderwerp van discussie vormt. Dit 
doet afbreuk aan het gezag van de ABRvS. 
Er is geen grond voor vrees dat opheffing van de CRvB en het CBb tot kwaliteitsverlies en verlies in 
snelheid en rechtseenheid zal leiden. De wijze van overgang van rechters en ondersteunend 
personeel, waarop wij in het begin van paragraaf 3.1 nader ingaan, garandeert behoud van 
kwaliteit. Zoals hiervoor vermeld in antwoord op vragen van de leden van de fractie van de 
ChristenUnie, zijn langere doorlooptijden niet te verwachten (voor CBb-zaken eerder het 
omgekeerde). Wel betekent de invoering van cassatie in CRvB-zaken uiteraard voor sommige van 
die zaken een verlenging van proceduretijd, maar dat is een logisch en voor dit type zaken 
aanvaardbaar gevolg van onderbrenging binnen het stelsel van de gewone rechterlijke macht. Dit 
gevolg zal overigens weer worden gemitigeerd door de voorgenomen openstelling van de 
mogelijkheid voor rechtbanken en gerechtshoven om zaken meteen ter prejudiciële beslissing voor 
te leggen aan de Hoge Raad en door de mogelijkheid van sprongcassatie, waarover wij hierboven 
reeds spraken in antwoord op vragen van de leden van de fractie van de ChristenUnie.  
 
2. Scheiding van taken binnen de Raad van State 
 
Het verheugt ons dat de leden van de VVD-fractie de voorgestelde verdere splitsing van taken van 
de Raad van State toejuichen. Deze leden vragen of het wetsvoorstel ertoe leidt dat ook de leden 
van de grondwettelijke Raad van State straks lid van één van beide afdelingen zijn en niet meer 
van beide afdelingen. Zij vragen voorts of rechters lid kunnen zijn van de grondwettelijke Raad van 
State en of in dat geval sprake is van een volledige scheiding binnen de Raad van State en 
gegarandeerd kan worden dat oneigenlijke beïnvloeding over en weer (tussen advies en 
rechtspraak) niet meer mogelijk is. 
Het wetsvoorstel leidt er inderdaad toe dat de leden van de grondwettelijke Raad van State worden 
benoemd in de AARvS of de ABRvS. De mogelijkheid van benoeming in beide afdelingen vervalt. 
Leden van de grondwettelijke Raad van State die tevens lid zijn van de ABRvS zijn na 
inwerkingtreding van het wetsvoorstel per definitie niet tevens lid van de AARvS en dus ook niet 
betrokken bij de advisering. Omgekeerd geldt hetzelfde; leden van de grondwettelijke Raad van 
State die tevens lid zijn van de AARvS zijn na inwerkingtreding van het wetsvoorstel per definitie 
niet tevens lid van de ABRvS en dus ook niet betrokken bij de bestuursrechtspraak. 
 
De leden van de VVD-fractie vragen hoe de praktische uitwerking van de splitsing eruit zal zien, 
zowel binnenshuis als daarbuiten. 
In het wetsvoorstel worden de volgende maatregelen voorgesteld met betrekking tot het scheiden 
van de adviserende en de rechtsprekende taken van de Raad van State. De eerste maatregel 
betreft de hiervoor reeds genoemde afschaffing van de mogelijkheid van dubbelbenoemingen. In 
de tweede plaats wordt expliciet bepaald dat de vice-president en de Raad van State niet treden in 
de procesrechtelijke behandeling van, de inhoudelijke beoordeling van en de beslissing in een 
concrete zaak of in categorieën van zaken die worden behandeld door de ABRvS. In de derde 
plaats wordt de regeling met betrekking tot het aanbevelingsrecht gewijzigd. Zoals in de memorie 
van toelichting is opgemerkt, gaat de aanbeveling ter zake van de benoeming van leden van de 
grondwettelijke Raad van State uit van de grondwettelijke Raad van State en geschiedt de 
aanbeveling in overeenstemming met de voorzitter van de ABRvS, voor zover deze leden worden 
benoemd in de ABRvS. De aanbeveling ter zake van de benoeming van de staatsraden gaat uit van 
de afdeling waarvan de staatsraad deel zal gaan uitmaken. Dit heeft ook gevolgen voor de regeling 
met betrekking tot het periodieke overleg met de Tweede Kamer over de vacatures in de Raad van 
State en de beide afdelingen. Dat overleg vindt plaats met zowel de vice-president als de voorzitter 
van de ABRvS. In de vierde plaats wordt de regeling met betrekking tot de waarschuwing, het 
ontslag, de schorsing en het belasten met een andere taak bij ongeschiktheid wegens ziekte 
gewijzigd. De voorzitter van de ABRvS krijgt een formele rol ten aanzien van de leden van de 
grondwettelijke Raad van State die tevens zijn benoemd in de ABRvS en krijgt de bevoegdheid om 
de staatsraden die lid zijn van de ABRvS te waarschuwen. De bevoegdheid om staatsraden te 
schorsen, te ontslaan of te belasten met een andere taak bij ongeschiktheid wegens ziekte, wordt 
overgeheveld naar de afdeling van de Raad van State waarvan de betreffende staatsraad deel 
uitmaakt. In de vijfde plaats wordt bij de begroting van de Raad van State een uitsplitsing 
gemaakt van de kosten voor wetgevingsadvisering en de kosten voor bestuursrechtspraak. 
5 
 

exact te bepalen. Deze kosten hangen mede af van factoren zoals de wijze van huisvesten, de 
wijze waarop de arbeidsvoorwaarden worden ingevuld en op welke wijze de cassatiemogelijkheden 
zouden wijzigen. Wel is ingeschat dat – indien zou zijn gekozen voor een fysieke samenvoeging – 
hetgeen voor de hand ligt bij een samenvoeging tot één gerechtshof, alleen al de huisvesting een 
forse kostenpost met zich mee zou brengen. 
 
De leden van de CDA-fractie vragen of de voorgestelde verdergaande splitsing de vruchtbare 
wisselwerking tussen de twee taken van de Raad van State niet belemmert. Zij menen dat 
advisering over wetsvoorstellen gebaat is bij inzicht in de effecten van wetgeving in de praktijk.  
De leden van de GroenLinks-fractie vragen hoe strikt de scheiding nu wordt doorgevoerd en 
waarom niet voor de meest strikte scheiding tussen de adviserende en rechtsprekende taak 
gekozen is, namelijk dat de rechtsprekende taak van de Raad van State door een andere instantie 
zou worden overgenomen.  
De leden van de SGP-fractie vragen of het wetsvoorstel de kwaliteit van de advisering door de 
Raad van State respectievelijk de bestuursrechtspraak aantast, aangezien op dit moment de 
mogelijkheid bestaat dat advisering en rechtspraak elkaar kunnen versterken. Zij vragen of deze 
wederzijdse versterking in de praktijk van het werk van de Raad van State tot problemen heeft 
geleid.  
De leden van de CDA-fractie vragen, tot slot, waarom de institutionele vormgeving van de Raad 
van State die in de Tweede en Eerste Kamer in 2009 en 2010 met algemene stemmen werd 
aanvaard, nu niet meer zou voldoen en welke zwaarwegende problemen zich hebben voorgedaan 
na de herstructurering van 2010, die nieuwe wetgeving noodzakelijk zouden maken en die de 
kosten en alle onrust binnen de betrokken organisatie zouden rechtvaardigen. 
Wij delen de opvatting dat advisering over wetsvoorstellen gebaat is bij inzicht in de effecten van 
wetgeving in de praktijk en dat de hoge kwaliteit van zowel de advisering door de AARvS als de 
bestuursrechtspraak door de ABRvS geborgd moet blijven. Tegelijkertijd acht het kabinet het, 
mede in het licht van de op 20 april 2010 door de Eerste Kamer aanvaarde moties-Engels c.s. 
(Kamerstuk 30 585, I) en Duthler c.s. (Kamerstuk 30 585, J) en mede gelet op het vertrouwen dat 
burgers moeten kunnen stellen in de rechtspraak bij de Raad van State, van belang aanvullende 
maatregelen voor te stellen met betrekking tot het scheiden van de adviserende en de 
rechtsprekende taken van de Raad van State, die eveneens passen in de grondgedachte van de op 
22 november 2011 door de Tweede Kamer aanvaarde motie-Taverne c.s. (Kamerstuk 33 000 VII, 
nr. 54). Het kabinet meent met het onderhavige wetsvoorstel deze beide uitgangspunten te 
hebben verenigd. Met de in het wetsvoorstel voorgestelde maatregelen – zoals de beëindiging van 
de mogelijkheid van dubbelbenoemingen, de wijzigingen in de benoemingsprocedure en de 
bepaling dat de vice-president en de Raad van State niet treden in de behandeling van zaken door 
de ABRvS – wordt enerzijds een striktere scheiding bewerkstelligd tussen de beide taken die 
binnen de Raad van State worden uitgeoefend, maar blijven anderzijds de voordelen behouden van 
het ‘onder een dak’ uitoefenen van de beide taken. In dit verband wijst het kabinet bijvoorbeeld op 
de kennisgroepen die binnen de Raad van State zijn ingesteld om de samenwerking binnen de 
Raad te borgen. Deze kennisgroepen geven (pre)adviezen aan de beide afdelingen binnen de 
Raad. Zoals de Raad van State in zijn jaarverslag over 2014 heeft opgemerkt, beslissen de 
afdelingen uiteraard zelf of en zo ja, in hoeverre zij van de (pre)adviezen gebruik maken. De 
resultaten van het onderzoek blijven beschikbaar zodat zij intern ook later kunnen worden 
geraadpleegd. Op deze manier gebruikt de Raad optimaal de aanwezige kennis over onderwerpen 
die beide taken raken zonder dat er vermenging plaatsvindt van de taken. 
 
De leden van de CDA-fractie vragen op welke wijze het voorliggende wetsvoorstel leidt tot 
verbetering van de kwaliteit van de bestuursrechtspraak en bekorting van doorlooptijden en of er 
op dit punt al niet het nodige is verbeterd door de herzieningen van het bestuursprocesrecht, de 
nieuwe zaaksbehandeling en de ontwikkelingen op het gebied van elektronisch procederen. 
Met dit wetsvoorstel wordt de rechtseenheid binnen het bestuursrecht bevorderd door twee 
bestuursrechterlijke colleges op te heffen en in grote trekken verwante rechtsgebieden onder de 
bevoegdheid van dezelfde hoogste bestuursrechter te brengen. Achtergrond daarvan is de wens 
om uit het oogpunt van rechtseenheid en overzichtelijkheid van het stelsel van 
bestuursrechtspraak te komen tot een concentratie van de bestuursrechtspraak, waarbij de 
hoogwaardige kwaliteit en expertise van de betrokken colleges behouden blijft en waar mogelijk 
verder wordt versterkt. Met het programma KEI wordt elektronisch procederen bij de rechtspraak 
7 
 

substantieel deel van de leden van die afdeling voltijds of bijna voltijds kan worden benoemd. Een 
dergelijke uitbreiding biedt de AARvS ook de kans de uitoefening van haar taak te intensiveren. 
 
De leden van de ChristenUnie-fractie vragen hoe de kosten van de Afdelingen van de Raad van 
State worden uitgesplitst in de begroting en hoe de budgetverdeling tussen beide Afdelingen in de 
huidige situatie plaatsheeft. 
Met ingang van de begroting voor 2016 is bij de begroting van de Raad van State reeds een 
uitsplitsing gemaakt van de kosten voor wetgevingsadvisering en de kosten voor 
bestuursrechtspraak. Voor 2016 bedraagt het totale budget voor de Raad van State € 54.031.000 
(Stb. 2016, 19). Uit de toelichting op de begroting blijkt dat het budget voor de AARvS € 
6.819.000 bedraagt en het budget voor de ABRvS € 47.212.000 (Kamerstukken II 2015/16, 34 
300 IIB, nr. 2, blz. 5). 
 
3. Opheffing van de CRvB en het CBb 
 
3.1. Inleiding 
 
De leden van de VVD-fractie vragen hoe de kwaliteits- en kennisinfrastructuur gehandhaafd zal 
worden en hoe de bestaande specialisaties van de CRvB en de CBb worden gewaarborgd.  
Ook de leden van de SP-fractie vragen hoe kan worden voorkomen dat de expertise van het CBb 
en de CRvB verloren gaat en in hoeverre alle deskundige rechters worden behouden bij de 
reorganisatie. 
Voor de CRvB geldt dat de werkzaamheden en taakgebieden worden overgeheveld naar de vier 
gerechtshoven. Het voornemen van de regering is dat alle medewerkers (dus alle rechters, 
gerechtsauditeurs en gerechtsambtenaren) van de CRvB naar de gerechtshoven overgaan. 
Daardoor zullen de aanwezige kennis, specialismen en ervaring in de nieuwe werkomgeving van de 
gerechtshoven volledig behouden blijven. Daarbij komt dat de organisatie en werkwijze bij de 
gerechtshoven niet noemenswaardig verschillen van die bij de CRvB.  
Wij merken uitdrukkelijk op dat het aantal zaken dat thans door de CRvB wordt behandeld (in 
2015 bedroeg het aantal ingekomen zaken 8.700) voldoende substantieel is om ervoor te zorgen 
dat de daarvoor benodigde specialisaties en deskundigheden in elk der vier gerechtshoven 
georganiseerd kunnen worden. Ter vergelijking wijzen wij erop dat de instroom in 2015 van het 
aantal belastingzaken, die eveneens volgens de gewone regels van relatieve competentie over de 
vier gerechtshoven worden verspreid, 5.180 bedroeg, aanzienlijk minder dus dan het aantal CRvB-
zaken. Met de voltooiing van de herziening van de gerechtelijke kaart is voorts verzekerd dat elk 
der vier gerechtshoven over voldoende schaalgrootte beschikt om de zaken op het terrein van 
sociale zekerheid en het ambtenarenrecht te kunnen behandelen met de daarvoor vereiste 
specialismen.  
De huidige kwaliteits- en kennisinfrastructuur van de CRvB blijft in het nieuwe stelsel wettelijk 
geborgd. De Wet op de rechterlijke organisatie (Wet RO) legt bij het gerechtsbestuur uitdrukkelijk 
de taak om binnen het gerecht de juridische kwaliteit en de uniforme rechtstoepassing te 
bevorderen (art. 23, derde lid, Wet RO). Daarnaast heeft de Rvdr tot taak om ondersteuning te 
bieden aan activiteiten van de gerechten die gericht zijn op uniforme rechtstoepassing en 
bevordering van de juridische kwaliteit (art. 94 Wet RO).  
Ook voor het CBb geldt dat kennis, specialismen en ervaring behouden blijven, maar bovendien 
dat deze thans reeds op verschillende plaatsen in de ABRvS aanwezig is. Wij lichten dit als volgt 
toe. Al het ondersteunend personeel van het CBb, dus alle gerechtsauditeurs en 
gerechtsambtenaren, zal naar de ABRvS overgaan. Zoals bekend verschilt de werkwijze bij de 
ABRvS nogal van die bij het CBb, hetgeen met name tot uitdrukking komt in de andere 
getalsverhouding tussen rechters (lager dan bij het CBb) en ambtelijke ondersteuning (hoger dan 
bij het CBb). Dit heeft consequenties voor het aantal rechters dat nodig zal zijn om de CBb-zaken 
bij de ABRvS te behandelen. Mede gelet op de vereisten waaraan staatsraden bij de ABRvS moeten 
voldoen, waaronder inzetbaarheid en ervaring op meerdere terreinen, staat de regering derhalve 
voor ogen dat alle huidige senior-raadsheren in het CBb zullen worden benoemd tot staatsraad in 
de ABRvS. De benoeming van de overige raadsheren in het CBb zal worden gewijzigd in een 
benoeming tot raadsheer in een gerechtshof. Dit laatste betekent echter niet dat slechts de 
expertise van de senior-raadsheren behouden blijft. Voor de overige raadsheren die worden 
benoemd tot raadsheer in een gerechtshof, is de regering voornemens de mogelijkheid te openen 
9 
 

Ook vragen zij waarom het argument voor het belang van het behoud van deskundigheid van de 
Raad van State niet geldt voor het overbrengen van het CBb naar de Raad van State en bij de 
voorgenomen splitsing van de CRvB naar de gerechtshoven.  
Anders dan de leden van de SP-fractie lijken te veronderstellen, moet uiteraard ook bij de ABRvS 
en bij de gerechtshoven deskundigheid aanwezig zijn voor het behandelen van zaken waarvoor nu 
de rechtsmacht berust bij het CBb onderscheidenlijk de CRvB. Aan het begin van deze paragraaf 
hebben wij uiteengezet op welke wijze het behoud en de aanwezigheid van die deskundigheid is 
verzekerd. 
 
De leden van de SP-fractie vragen waarom de maatschappelijke kosten zouden stijgen als een 
andere instantie de zaken behandelt die de Raad van State nu behandelt. De wijze waarop een 
zaak wordt behandeld (met of zonder zitting) verandert naar hun oordeel niet als de behandeling 
elders wordt ondergebracht. De leden van de SP-fractie vragen voorts of de ABRVS de zaken die 
volgens het wetsvoorstel zullen overgaan van het CBb naar de Afdeling bestuursrechtspraak veel 
sneller zal gaan behandelen. Tevens vragen deze leden of de ABRvS de geschillen op minder 
indringende wijze gaat toetsen, omdat de staatsraden veel minder de dossiers ‘aanraken’ en zich 
veel minder in de materie en geschillen verdiepen omdat de ondersteuners veel voorbereiden. 
 De leden van de SP-fractie constateren terecht dat de staatsraden in de ABRvS over meer 
juridische ondersteuning beschikken dan de raadsheren in het CBb. Dat betekent echter geenszins 
dat de staatsraden zich minder in de zaken verdiepen. De – goed gekwalificeerde – juristen die de 
staatsraden ondersteunen, brengen de rechtsvragen en feiten die in een zaak een rol spelen in 
kaart. Daartoe behoort het doen van literatuur- en jurisprudentieonderzoek. De staatsraden 
krijgen door deze wijze van voorbereiding een volledig beeld van de zaak en worden zo in staat 
gesteld daarin een verantwoorde beslissing te nemen. Men zou zelfs kunnen stellen dat zij op deze 
manier meer gelegenheid hebben zich te concentreren op ingewikkelde rechtsvragen en zaken die 
echt toe doen. 
Indringende toetsing en een snelle en effectieve procedure zijn overigens geen tegengestelde 
grootheden. Zij kunnen heel goed samen gaan. In dit verband kan, bij wijze van voorbeeld, 
worden gewezen op de uitspraak van de ABRvS van 18 november 2015 over de gaswinning in 
Groningen (ECLI:NL:RVS:2015:3578). In deze zaak heeft de ABRvS de door de minister van 
Economische Zaken genomen instemmingsbesluiten, hoewel de minister bij die besluiten 
afwegingsruimte had, naar aanleiding van meer dan 40 beroepschriften indringend getoetst en 
vernietigd. Die indringende toetsing ging gepaard met snelheid: de besluiten van de minister 
waren van 30 januari en 29 juni 2015, de tweedaagse rechtszitting was op 10 en 11 september 
2015 en de uitspraak werd gedaan op 18 november 2015.  
Een knelpunt dat zich thans voordoet bij de behandeling van zaken bij het CBb zijn de over het 
algemeen als lang beoordeelde doorlooptijden, mede gelet op de beperkte omvang van dat college. 
Onderbrenging van de rechtsmacht van het CBb bij de ABRvS brengt schaalvoordelen met zich 
mee, terwijl de rechtspraak bij de ABRvS zich voorts kenmerkt door relatief korte doorlooptijden. 
De kwaliteit van de zaaksbehandeling, waaronder het terugdringen van de lengte van procedures, 
zal daarvan kunnen profiteren. Dat bij de wijze van werken van de ABRvS de doorlooptijden 
relatief kort kunnen worden gehouden, blijkt ook uit de cijfers. De ABRvS deed in 2015 haar zaken 
gemiddeld binnen 22 weken na binnenkomst af (de Vreemdelingenkamer gemiddeld in 15 weken, 
de Ruimtelijke-ordeningskamer in 29 weken en de Algemene kamer in 30 weken). 
Ten aanzien van de vraag van de leden van de leden van SP-fractie hoe de deskundigheid en 
zorgvuldigheid bij de toetsing door de Afdeling bestuursrechtspraak van zaken die in het 
wetsvoorstel van het CBb naar de Afdeling overgaan kan worden gewaarborgd zonder de 
specialistische raadsheren van het CBb, wijzen wij er, zoals aan het begin van deze paragraaf 
reeds aangegeven, op dat het voornemen van de regering is om alle huidige senior-raadsheren (en 
ook alle gerechtsauditeurs en al het overige personeel van het CBb) over te laten gaan naar de 
ABRvS en voor de overige raadsheren de mogelijkheid te openen te worden benoemd tot 
staatsraad in buitengewone dienst bij de ABRvS. 
Ook vragen de leden van de SP-fractie om een reactie op de stelling van de Rvdr dat een door de 
Raad van State behandelde zaak niet goedkoper is.  
De Rvdr stelt niet dat een door de Raad van State behandelde zaak goedkoper of duurder is dan 
zaken die door de rechtspraak worden behandeld. In zijn position paper van mei 2013 geeft de 
Rvdr aan wat de budgetten van de Raad van State, de CRvB en het CBb zijn in relatie tot het 
11 
 

verband kortheidshalve verwijzen naar de beantwoording aan het begin van deze paragraaf van de 
daartoe strekkende vragen van de leden van de fracties van de VVD en de SP. 
 
De leden van de GroenLinks-fractie vragen om een reactie op de publicatie van de rechters in de 
Centrale Raad van Beroep onder de titel ‘Houd rechtspraak Centrale Raad van Beroep bij elkaar, in 
de Volkskrant van 26 februari 2016.  
Wij hebben kennisgenomen van deze opinie die vier rechters van de CRvB namens de 49 rechters 
van dat college hebben gepubliceerd naar aanleiding van het ingediende wetsvoorstel. 
Vanzelfsprekend heeft deze publicatie ons aanleiding gegeven opnieuw de merites van de 
voorgenomen overheveling van CRvB-zaken naar de vier gerechtshoven te overwegen. Terecht 
merken de rechters in hun opinie immers op dat het in een rechtsstaat ongebruikelijk is dat 
rechters zich publiekelijk uitspreken over voorgestelde wetgeving. Alleen al om die reden willen wij 
hier graag wat dieper en uitvoeriger ingaan op de geuite kritiek. De kern van de kritiek is, als wij 
het goed zien, de vrees dat specialismen bij de CRvB-rechters op het gebied van sociale zekerheid 
en ambtenarenrecht zullen verwateren door onderbrenging van de rechtsmacht bij de vier 
gerechtshoven en dat uiteenlopende rechtspraak tussen de vier gerechtshoven over de sociale 
zekerheidswetgeving in cassatie door de Hoge Raad niet zou kunnen worden gerepareerd, omdat 
bestuursorganen op grond van die wetgeving veel vrijheid hebben en er in cassatie alleen maar 
over onjuiste wetsuitleg kan worden geklaagd.  
Ook als wij het wetsvoorstel nog eens tegen het licht houden van deze beschouwingen, is onze 
conclusie nog steeds dat met het wetsvoorstel een alleszins verantwoorde en logische keuze wordt 
gemaakt, die volledig aansluit op het (grondwettelijk) stelsel van de rechtspraak binnen de gewone 
rechterlijke macht, waarin het beroep en hoger beroep volgens de hoofdregels van de relatieve 
competentie is toebedeeld aan elf rechtbanken respectievelijk vier gerechtshoven en het primair 
aan de Hoge Raad is om in juridisch opzicht de rechtseenheid te borgen, zoals thans niet alleen het 
geval is in het privaatrecht en het strafrecht, maar ook in het fiscale bestuursrecht. Wij willen dat 
als volgt nader toelichten, waarmee wij mede beogen mogelijke misverstanden aangaande de 
reikwijdte van de cassatiefunctie van de Hoge Raad weg te nemen. 
Voor de vrees dat sprake zal zijn van ‘verwatering’ van specialismen, is naar ons oordeel 
onvoldoende grond. Aan het begin van deze paragraaf en ook elders hebben wij er al onder 
verwijzing naar de instroomcijfers bij de CRvB en de belastingkamers van de gerechtshoven op 
gewezen dat het aantal CRvB-zaken voldoende substantieel is om zonder afbreuk te doen aan 
deskundigheden en specialismen de gewone regels van relatieve competentie te volgen, dat wil 
zeggen de vier gerechtshoven bevoegd te maken. Als gezegd beschikken de vier gerechtshoven na 
voltooiing van de herziening van de gerechtelijke kaart over voldoende schaalgrootte om de zaken 
op het terrein van sociale zekerheid en het ambtenarenrecht te kunnen behandelen met de 
daarvoor vereiste specialismen. 
Daarnaast zijn er wettelijke waarborgen die verzekeren dat rechtseenheid en uniforme 
rechtstoepassing binnen een stelsel van gelijkelijk bevoegde rechterlijke organen binnen de 
rechterlijke macht, i.c. de gerechtshoven, de nodig aandacht krijgen. Wij wezen er aan het begin 
van deze paragraaf reeds op dat de Wet RO aan elk der gerechtsbesturen uitdrukkelijk de taak 
opdraagt om binnen het gerecht de juridische kwaliteit en de uniforme rechtstoepassing te 
bevorderen (art. 23, derde lid, Wet RO). Daarnaast heeft de Rvdr tot taak om ondersteuning te 
bieden aan activiteiten van de gerechten die gericht zijn op uniforme rechtstoepassing en 
bevordering van de juridische kwaliteit (art. 94 Wet RO). 
Gelet op het voorgaande is de typering van de betrokken rechters als een oogarts die voortaan ook 
hart- en vaatziekten gaan behandelen, een karikatuur van de werkelijkheid, zo beantwoorden de 
daartoe strekkende vraag van deze leden.  
Uit hetgeen in de opinie naar voren is gebracht over de cassatietaak van de Hoge Raad, leiden wij 
af dat bij de rechters van de CRvB twijfel bestaat of cassatie een passend rechtsmiddel is om in de 
zaken die thans tot het domein van de CRvB-zaken behoren, rechtseenheid te bewerkstelligen, 
met name omdat alleen ‘onjuiste wetsuitleg’, maar niet de feiten in een cassatieprocedure aan de 
orde kunnen komen en dus de vervlechting tussen recht en feiten in het bestuursrecht aan het 
bereiken van rechtseenheid via cassatieberoep in de weg zou staan.  
Wij merken op dat vervlechting van recht en feiten op zichzelf geen bijzonderheid is van het 
bestuursrecht. Zij komt op alle rechtsgebieden voor. Niet alleen in die onderdelen van het 
bestuursrecht waar de Hoge Raad nu al cassatierechter is (het belastingrecht), maar ook in het 
privaatrecht en het strafrecht hangt de toepassing van het recht vaak in belangrijke mate af van 
13 
 

gegeven dat een procedure tot in drie instanties (beroep, hoger beroep en cassatieberoep) in het 
algemeen langer zal duren dan een procedure in de huidige situatie tot in twee instanties (beroep 
en hoger beroep). Daarbij moet wel worden opgemerkt dat slechts in een beperkt deel van de 
gevallen tot in hoogste instantie (volgens het wetsvoorstel: tot in drie instanties) wordt 
doorgeprocedeerd. In het belastingrecht gaat het, gemeten over de laatste jaren, om ongeveer 
25% van de zaken waarover in hoger beroep door een gerechtshof uitspraak is gedaan, wat wil 
zeggen ongeveer 4% van de zaken die in eerste aanleg bij de rechtbanken zijn aangebracht. 
Verder zijn de gemiddelde doorlooptijden bij de Hoge Raad aanmerkelijk korter dan bij de CRvB. In 
de derde plaats moet worden opgemerkt dat ‘kansloze’ zaken die de Hoge Raad kan afdoen met 
toepassing van artikel 80a van de Wet RO een korte doorlooptijd plegen te hebben, in het 
algemeen slechts enkele maanden.  
Voor zaken waarin rechtsvragen aan de orde zijn die in een groot aantal zaken spelen, kan de 
totale doorlooptijd tot en met de hoogste instantie voorts aanzienlijk worden verkort indien de 
feitenrechter (rechtbank of hof) een dergelijke vraag via een prejudiciële procedure voorlegt aan 
de Hoge Raad. Zoals vermeld in de memorie van toelichting bij het voorliggende wetsvoorstel zal 
deze mogelijkheid ook worden opengesteld in zaken waarin de CRvB tot nu toe de hoogste rechter 
is. De Hoge Raad streeft ernaar prejudiciële vragen binnen zes maanden te beantwoorden. Indien 
een rechtbank, voordat zij uitspraak doet, een dergelijke vraag ter beantwoording voorlegt aan de 
Hoge Raad, is daardoor de opvatting van de hoogste rechter – ook voor de vele andere zaken 
waarin die vraag speelt –aanmerkelijk sneller bekend dan in het huidige stelsel voor de sociale 
zekerheid en ambtenarenzaken, bestaande uit beroep bij de rechtbank gevolgd door hoger beroep 
bij de CRvB. Ten slotte wijzen nog op de in het wetsvoorstel (voorgesteld artikel 118a, derde lid, 
Awb) opgenomen mogelijkheid van sprongcassatie, waarmee eveneens aanzienlijke versnellingen 
in de procedure kunnen worden bereikt. 
 
De leden van de SGP-fractie vragen of het voor de overzichtelijkheid van het stelsel niet beter is 
om de taken van de andere bestuursrechters (CRvB en CBb) volledig bij de Raad van State onder 
te brengen. 
Onderbrenging van niet alleen de CBb-zaken maar ook de CRvB-zaken bij de ABRvS zou het aantal 
hoogste bestuursrechters niet kleiner maken dan in het wetsvoorstel het geval is (voor het 
belastingrecht is de Hoge Raad immers de hoogste bestuursrechter). De regering heeft er op 
inhoudelijke gronden, ontleend aan het overwegende karakter van de zaken, voor gekozen om 
voor stellen CRvB-zaken onder te brengen bij de gerechtshoven en CBb-zaken bij de ABRvS. Zoals 
uiteengezet in paragraaf 4.3 van de memorie van toelichting is hierbij het onderscheid gevolgd dat 
ook reeds geldt voor de rechterlijke bevoegdheid in schadezaken. Globaal genomen betekent de 
gevolgde aanpak dat het merendeel van tweepartijengeschillen in hogere beroep wordt 
ondergebracht bij de gerechtshoven en merendeels van meerpartijengeschillen bij de ABRvS. Ook 
de ABRvS en de Hoge Raad hebben er in hun adviezen op gewezen dat dit een logisch onderscheid 
is. 
 
3.2. Rechtsmacht CRvB-zaken 
 
De leden van de VVD-fractie vragen naar de planning met betrekking tot het onderzoek naar de 
mogelijkheid van het stellen van een prejudiciële vraag aan de Hoge Raad in zaken die met het 
onderhavige wetsvoorstel onder de rechtsmacht van de Hoge Raad worden gebracht. 
De regering is voornemens om de mogelijkheid voor rechtbanken en gerechtshoven om 
prejudiciële vragen aan de Hoge Raad voor te leggen in de zaken die nu in hoger beroep tot de 
bevoegdheid van de CRvB behoren en volgens het wetsvoorstel worden overgeheveld naar de 
gerechtshoven, te regelen via het invoeringswetsvoorstel waarin tevens de noodzakelijke 
rechtspositionele voorzieningen worden opgenomen en dat nog dit jaar bij de Tweede Kamer zal 
worden ingediend. Een dergelijke regeling moet uiteraard in samenspraak met de Hoge Raad te 
worden opgesteld en voor advies worden voorgelegd aan de Afdeling advisering van de Raad van 
State. 
 
De leden van de SP-fractie vragen waarom er geen dwingende redenen zijn om het 
socialezekerheidsrecht en het ambtenarenrecht anders te behandelen dan het belastingrecht en 
waarom dit argument niet geldt voor de andere bestuursrechtelijke zaken, dus die van het CBb en 
de ABRvS. Zij vragen of de regering geen risico’s ziet voor de kwaliteit, de specialisatie en de 
15 
 

gerechtshoven, de gespecialiseerde kwaliteit en specialisatie die de CRvB in de loop der jaren heeft 
opgebouwd, niet verloren gaat. Voorts vragen deze leden  of het onderbrengen van de expertise 
van het CBb bij de ABRvS het economisch bestuursrecht ten goede zal komen. Deze leden zijn van 
mening, dat juist het zeer specialistische economisch-financiële recht (mededinging, financiële 
markten enz.) vraagt om zeer specifieke expertise en gediend is bij een afzonderlijk college. 
Wij mogen de leden van de CDA-fractie voor het antwoord op deze vragen kortheidshalve 
verwijzen naar de beschouwingen die wij daaraan hebben gewijd aan het begin van in paragraaf 
3.1 van deze nota naar aanleiding van het verslag, waaruit blijkt dat ook in de nieuw voorgestelde 
constellatie bij de ABRvS specialismen en deskundigheden behouden blijven en aanwezig zijn. 
Deze leden refereren niet zonder historisch besef aan het feit dat de CRvB het oudste 
bestuursrechterlijke college is. Inderdaad ving dit college in 1903 onder het kabinet-Kuyper zijn 
werkzaamheden aan, toen nog onder de naam “centrale raad van beroep” en met een jurisdictie 
9
die zich aanvankelijk beperkte tot ongevallenzaken. Van een “roemloze opdoeking”, zoals de leden 
van de CDA-fractie vrezen, is naar ons oordeel echter geen sprake, integendeel. De kwaliteit en 
deskundigheid van de CRvB door de jaren heen zijn onomstreden. Wij gaan er zonder meer vanuit 
dat deze in de constellatie van de gerechtshoven worden voortgezet. Als zodanig kan een langdurig 
bestaan van een bepaald college echter nooit een argument zijn om een zodanig college tot in 
lengte van dagen te laten voortbestaan, zo hopen wij dat ook de leden van de CDA-fractie 
begrijpen. 
 
De leden van de CDA-fractie vragen hoe overzichtelijk het nieuwe proces zal zijn voor burgers en 
bestuursorganen, daarbij in aanmerking genomen dat er met dit beoogde stelsel ook nog een extra 
gang naar de cassatierechter wordt geopend. Deze leden constateren dat daarmee de rechtsgang 
langer en minder uniform wordt. Zij vragen of burgers hierdoor langer in rechtsonzekerheid komen 
te verkeren en hoe dit probleem kan worden ondervangen. 
De voorgestelde wijziging van de rechtsgang voor CRvB-zaken is naar ons oordeel overzichtelijk, in 
ieder geval even overzichtelijk als thans geldt voor het strafrecht, het privaatrecht en het 
belastingrecht. Voor een antwoord op de vragen van deze leden over de lengte van de rechtsgang 
en de rechtseenheid verwijzen wij kortheidshalve naar onze reactie in paragraaf 3.1 van deze nota 
naar aanleiding van het verslag op de publicatie van de CRvB-rechters in de Volkskrant. 
 
De leden van de CDA-fractie vragen of de regering de opvatting van de NVvR deelt, dat de 
concentratie van kennis onmisbaar is, ook voor overheidsinstanties die, op basis van de duiding die 
beide colleges geven aan bijvoorbeeld internationale wet- en regelgeving, hun beleidsregels hierop 
laten aansluiten én voor de bestuursrechtspraak bij de rechtbanken. Ook vragen zij in te gaan op 
de vrees van de NVvR dat de kwaliteit van de socialezekerheidsrechtspraak, de 
ambtenarenrechtspraak en de economische bestuursrechtspraak achteruit zullen gaan. De leden 
van de CDA-fractie vragen op welke wijze de regering ervoor zorg draagt dat de expertise 
behouden blijft. Zij vragen of de regering de opvatting van onder andere de Raad voor de 
rechtspraak, de NVvR en het CBb deelt, dat het voor het behoud van expertise in de zaken en voor 
goede rechtspleging voor rechtzoekenden noodzakelijk is om alle kennisdragers, zoals de 
raadsheren, gerechtsauditeurs en ondersteuning, over te nemen. 
Voor een goede kwaliteit en eenduidigheid van de rechtspraak is het van belang dat de daartoe 
benodigde kennis en specialisaties goed zijn georganiseerd en dat de rechtseenheid is 
gewaarborgd. Daarvoor geldt niet noodzakelijkerwijs dat, zoals nu in CRvB- en CBb-zaken nog het 
geval is, de rechtsmacht in hoogste feitelijke instantie bij één rechterlijke college berust. Wat het 
bestuursrecht betreft, laat de gang van zaken in het belastingrecht zien dat de Hoge Raad als 
cassatierechter deze taak op uitstekende wijze verricht. Wij delen niet de vrees dat de kwaliteit 
van de rechtspraak op het gebied van sociale zekerheid, ambtenarenrecht en economisch 
bestuursrecht er als gevolg van het wetsvoorstel op achteruit zal gaan en verwijzen dienaangaande 
kortheidshalve naar hetgeen wij aan het begin van paragraaf 3.1 van deze nota naar aanleiding 
van het verslag hebben opgemerkt over de wijze waarop die kwaliteit blijft gegarandeerd.  
                                                
9
 De schrijfwijze “Centrale Raad van Beroep” met hoofdletters geldt pas sinds de huidige Beroepswet (Stb. 
1955, 47) die op 1 januari 1957 in werking is getreden. Wij verwijzen deze leden voor deze en andere 
wetenswaardigheden over de geschiedenis van de CRvB graag naar de bijdrage van W. Faber ‘Geschiedenis en 
organisatie van de Centrale Raad van Beroep’ in: R.M. van Male e.a., Centrale Raad van Beroep 1903 - 2003, 
Den Haag: Sdu Uitgevers BV, blz. 1-60. 
17 
 

10
rechtsbeschermingsfunctie die aan het cassatie-instrument wordt toegedicht. In dit licht wekt het 
enige verbazing te lezen dat de leden van de D66-fractie de invoering van de mogelijkheid van 
beroep in cassatie onwenselijk lijken te vinden vanuit de optiek van rechtsbescherming. De 
invoering van het cassatieberoep heeft bepaald niet het oogmerk om de omgang van de overheid 
met burgers verder te juridiseren. Slechts 4% van de fiscale geschillen die bij een rechtbank zijn 
aangebracht, komt uiteindelijk bij de Hoge Raad terecht. Wij hebben geen aanleiding te 
verwachten dat dit voor CRvB-zaken anders is. Wat de vraag van deze leden naar dejuridiserende 
maatregelen betreft, wijzen wij er graag nog op dat het ministerie van BZK met behulp van het 
Kennis- en Informatiecentrum ‘Passend Contact met de Overheid’ overheidsinstanties stimuleert en 
11
ondersteunt bij de toepassing en doorontwikkeling van de zogeheten informele aanpak. Met de 
informele aanpak wordt kort gezegd een minder formalistische aanpak van aanvragen, 
zienswijzen, klachten en bezwaren bedoeld. Daarbij hoort ook oplossingsgerichte benadering van 
(mogelijke) conflicten in de publieke dienstverlening, waarmee onnodige juridisering van een 
conflict kan worden voorkomen. Hierin wordt nauw samengewerkt met andere departementen, 
decentrale overheden en overheidsinstanties zoals met name de Belastingdienst, het UWV, de SVB 
en de DUO, dus juist ook de overheidsinstellingen die partij kunnen zijn in geschillen die bij de 
Hoge Raad terecht kunnen komen. 
 
De leden van de D66-fractie vragen of het acceptabel is dat besluitenfabrieken als de DUO, het 
UWV en de SVB via hun automatisering feitelijk incalculeren dat een deel van de uitgaande 
besluiten en beschikkingen onjuist zijn. Zij vragen of het niet beter is te voorkomen dat mensen in 
een procedure van bezwaar en beroep gezogen worden dan om dat systeem zelf te reorganiseren. 
Wij beschikken niet over aanwijzingen dat de genoemde of andere bestuursorganen welbewust 
juridisch onjuiste beschikkingen uitvaardigen. Binnen de samenwerkingsverbanden van ‘Passend 
contact met de overheid’ zal de eerste ondergetekende evenwel aandacht vragen voor het door 
deze leden genoemde punt. De inspanningen van ‘Passend contact met de overheid’ zijn er immers 
juist op gericht om onnodige bezwaren en beroepen te voorkomen. 
 
De leden van de ChristenUnie-fractie vragen waarom er niet voor is gekozen om van de CRvB een 
vijfde gerechtshof te maken. De leden van de SGP-fractie vragen of de kwaliteit van de 
rechtspraak ermee gediend is dat de rechtsmacht van de CRvB wordt gelegd bij de vier 
gerechtshoven. Zij vragen waarom één rechterlijke instantie (een gerechtshof of andere 
rechterlijke instantie) niet beter waarborgt dat er eenheid in de rechtspraak is. 
Wij menen deze leden kortheidshalve te mogen verwijzen naar de beantwoording van soortgelijke 
vragen van andere fracties eerder in deze paragraaf en in paragraaf 3.1. 
 
3.3. Rechtsmacht CBb-zaken 
 
De leden van de PvdA-fractie onderschrijven het uitgangspunt dat het aan de ABRvS is om 
eventueel een gespecialiseerde kamer in te richten voor CBb-zaken, maar vragen wat de regering 
kan doen om de ABRvS er van te overtuigen dat een specialistische kamer wenselijk is en of de 
wetgever toch ook enige zeggenschap zou moeten kunnen hebben over hoe de nieuwe taken door 
de ABRvS zouden moeten worden uitgevoerd. 
Het verheugt ons dat ook de leden van de PvdA-fractie vinden dat de indeling in kamers bij de 
ABRvS geen zaak van de wetgever is. Ook voor een omvangrijk en gevoelig terrein als het 
vreemdelingenrecht is bijvoorbeeld nooit de gedachte opgekomen om wettelijk voor te schrijven 
dat de ABRvS daarvoor een afzonderlijke kamer moet instellen.  
Dit neemt niet weg dat wij graag bereid zijn bij de voorzitter van de ABRvS de wens van deze 
leden onder de aandacht brengen om een gespecialiseerde kamer voor CBb-zaken in te stellen. 
Overigens lijkt het moeilijk voorstelbaar dat de overheveling van CBb-zaken naar de ABRvS geen 
consequenties zou hebben voor de indeling in kamers bij de ABRvS. Een rol voor de wetgever 
achten wij in dezen echter veel te zwaar geschut. Wij wijzen erop, zoals aan het begin van 
paragraaf 3.1 van deze nota n.a.v. het verslag opgemerkt, dat de gespecialiseerde deskundigheid 
in CBb-zaken bij de ABRvS na invoering van het wetsvoorstel verzekerd zal zijn. Dit niet alleen 
                                                
10
 Kamerstukken II 2009/10, 32 186 (R1901), nr. 18. 
11
 Zie hierover nader de brief van de eerste ondergetekende van 9 maart 2016 (Kamerstukken II 2015/16, 34 
300 VII, nr. 60). 
19 
 

zelf een andere keuze maken, bij een gerechtshof met volledig behoud van rechtspositie als 
raadsheer worden benoemd. Daarbij is de regering voornemens voor hen de mogelijkheid te 
openen te worden benoemd tot staatsraad in buitengewone dienst bij de ABRvS. In 
rechtspositioneel opzicht gaat - vanzelfsprekend - niemand die thans bij het CBb werkzaam is erop 
achteruit. Zoals de leden van de SGP-fractie terecht opmerken is er wel een verschil in werkwijze 
tussen het CBb en de ABRvS. Veranderingen in de werkwijze hebben echter geen invloed op de 
rechtspositie van betrokkenen. 
 
4. Rechtseenheid 
 
De leden van de VVD-fractie vragen wanneer de commissie die is ingesteld om voorstellen te doen 
over de meest wenselijke vorm van een rechtseenheidsvoorziening advies zal uitbrengen.  
Wij verwachten het advies vlak voor het zomerreces. 
 
De leden van de VVD-fractie vragen in hoeverre de leden van de ABRvS thans betrokken zijn bij de 
rechtspraak van de Hoge Raad. 
Leden van de ABRvS zijn niet betrokken bij de rechtspraak van de Hoge Raad. Artikel 5a van de 
Wet rechtspositie rechterlijke ambtenaren staat hieraan in de weg. Uit dat artikel en de 
12
wetsgeschiedenis die aan dat artikel ten grondslag ligt vloeit voort dat alleen wie als president, 
vice-president of raadsheer reeds lid is van de Hoge Raad, voor een benoeming tot raadsheer in 
buitengewone dienst in aanmerking kan komen. Anders dan bij de ABRvS kunnen er dus niet 
rechtstreeks personen van buiten tot raadsheer in buitengewone dienst worden benoemd. En 
anders dan bij andere gerechten kent de wet niet de figuur van ‘raadsheer-plaatsvervanger’ bij de 
Hoge Raad. 
 
De leden van de PvdA-fractie vragen waarom de rechtspraak die nu nog bij de CRvB ligt niet bij 
slechts een van de gerechtshoven wordt neergelegd. Zij vragen of daarmee niet veel meer de 
kwaliteit, efficiency en rechtseenheid gediend worden dan met de spreiding over vier hoven. 
Het onderbrengen van de CRvB-rechtspraak bij een van de vier gerechtshoven zou betekenen dat 
een van die gerechtshoven er enkele duizenden zaken per jaar bij krijgt, waardoor een zeer scheve 
verhouding zou ontstaan tussen zowel de zaken binnen dat hof als tussen de zaken van dat hof ten 
opzichte van de andere gerechtshoven. Belangrijker dan dit organisatorische aspect is echter dat 
een dergelijke verdeling zich niet verdraagt met de regels van relatieve competentie. Wij verwijzen 
kortheidshalve naar hetgeen wij daarover hebben opgemerkt in paragraaf 3.1 van deze nota naar 
aanleiding van het verslag in antwoord op vragen van de leden van de fractie van GroenLinks om 
te reageren op de opinie van de CRvB-rechters. Daarin zijn wij ook uitvoerig ingegaan op de wijze 
waarop bij CRvB-zaken de rechtseenheid kan worden verzekerd via het daarvoor bestemde 
instrument van cassatie bij de Hoge Raad, dat ook geldt in het privaatrecht, het strafrecht en het 
belastingrecht. 
 
De leden van de PvdA-fractie vragen waarom de samenwerking tussen de Hoge Raad en de ABRvS 
zou lijden onder de invoering van een prejudicieel stelsel, zoals verzocht in de motie-
Recourt/Taverne (Kamerstukken II 2014/15, 29 279, nr. 235). Zij zien niet in waarom een 
prejudicieel stelsel die samenwerking in de weg zou staan of waarom in het geval van een 
prejudicieel stelsel leden van de Hoge Raad niet langer staatsraad in buitengewone dienst zouden 
mogen zijn. 
Wij constateren dat in ieder geval de ABRvS in haar advies van 22 juni 2015 naar aanleiding van 
de motie-Recourt/Taverne beargumenteerd heeft aangeven dat zij dit anders ziet en dat ook de 
Hoge Raad blijkens diens advies van 22 juni 2015 hierover twijfels lijkt te hebben. Juist omdat er 
over het vraagstuk van rechtseenheid niet eensluidend wordt gedacht, hebben wij een commissie 
ingesteld om ons hierover van een advies te voorzien. 
 
De leden van de PvdA-fractie vragen wanneer het advies van de commissie Scheltema wordt 
verwacht en of dat kan worden betrokken bij de behandeling van het voorliggende wetsvoorstel. 
                                                
12
 Zie Kamerstukken II 1986/87, 19 920, nr. 3, p. 2. Die wetsgeschiedenis betreft het toenmalige artikel 84a 
Wet RO, dat thans artikel 5 Wrra is. 
21 
 

naar ons oordeel ook niet nodig. Het is niet moeilijk vast te stellen dat ook na de wijziging van de 
Wet op de Raad van State nog enkele aspecten in het stelsel moeten worden verbeterd. Met name 
betreft dit de nu voorgestelde volledige beëindiging van de mogelijkheid van dubbelbenoemingen 
bij de Raad van State. Ook de ABRvS zelf heeft immers in haar advies over het 
conceptwetsvoorstel gesignaleerd dat de (beperkte) mogelijkheid van dubbelbenoemingen 
regelmatig onderwerp van discussie vormt. Dit doet afbreuk aan het gezag van de ABRvS. 
 
De leden van de D66-fractie vragen waarom nog niet is voorzien in de mogelijkheid dat 
staatsraden deelnemen aan de rechtspraak van de Hoge Raad. Dit zou ook de gelijkwaardigheid 
van beide organen benadrukken. 
Wij achten het verstandig om op dit punt de voorstellen van de door ons ingestelde Commissie 
rechtseenheid bestuursrecht af te wachten. 
 
De leden van de ChristenUnie-fractie vragen of de regering meent dat in de huidige situatie 
rechtseenheid ontbreekt. 
Dat vinden wij te sterk uitgedrukt. In paragraaf 5 van het algemeen deel de memorie van 
toelichting is gewezen op reeds bestaande voorzieningen die de rechtseenheid bevorderen. Over 
deze thematiek wordt echter niet eensluidend gedacht. Daarom hebben wij een commissie 
ingesteld, die ons daarover naar verwachting vlak voor het zomerreces zal adviseren. 
 
De leden van de ChristenUnie-fractie vragen waarom het wenselijk is dat de Hoge Raad, in plaats 
van een feitenrechter, vragen rond rechtseenheid beantwoordt op het terrein van het 
socialezekerheidsrecht en het ambtenarenrecht. Deze leden vragen voorts of het overhevelen van 
de rechtsmacht van de Centrale Raad van Beroep naar de vier gerechtshoven niet zal leiden tot 
langere procedures en doorlooptijden en dat daarmee langer onduidelijkheid blijft bestaan over 
belangrijke rechtsvragen in de betrokken zaaksoorten. 
Voor een beschouwing van de functie van de Hoge Raad als cassatierechter, ook in 
bestuursrechtelijke zaken, en over de vermeende verlenging van proceduretijd mogen wij deze 
leden kortheidshalve verwijzen naar de reactie die wij op verzoek van de fractie van GroenLinks in 
paragraaf 3.1 van deze nota naar aanleiding van het verslag hebben gegeven op de in de 
Volkskrant gepubliceerde opinie van de CRvB-rechters. 
 
De leden van de SGP-fractie vragen in hoeverre op dit moment verschil van inzicht bestaat tussen 
de ABRvS en de Hoge Raad over de toepassing van bepaalde bestuursprocesrechtelijke regels en 
of het de verwachting is dat het aantal gevallen waarin procedures uiteenlopen groter zal worden 
als de Hoge Raad meer zaken doet. Ook vragen zij in hoeverre de door beide rechterlijke instanties 
gegeven interpretatie leidend is en hoe de kruisbenoemingen in de praktijk werken. 
Van grote verschillen van inzicht tussen de ABRvS en de Hoge Raad over de toepassing van het 
bestuursprocesrecht is geen sprake. Op kleinere onderdelen zijn her en der verschillen 
waarneembaar, maar daarvoor kunnen goede redenen zijn, omdat deze kunnen samenhangen met 
het verschillende karakter van de zaken of rechtsgebieden (enerzijds belastingrecht, gekenmerkt 
door tweepartijenverhoudingen en anderzijds ordenend bestuursrecht, veelal gekenmerkt door 
meerpartijenverhoudingen). Wij verwachten geenszins dat de verschillen juist groter worden als de 
Hoge Raad meer zaken gaat doen. Op dit moment voorzien gemengde kamers binnen de ABRvS 
waarin raadsheren van de Hoge Raad als staatsraad in buitengewone dienst participeren en 
afstemmingsoverleg tussen beide colleges in rechtseenheid tussen beide colleges. De 
‘kruisbenoemingen’ werken thans slechts naar één kant. Wij verwijzen naar het antwoord dat wij 
hiervoor hebben gegeven op de daartoe strekkende vraag van de leden van de VVD-fractie. 
 
5. Rechtspositionele gevolgen 
 
De leden van de VVD-fractie en de CDA-fractie vragen wanneer het wetsvoorstel met betrekking 
tot de personele en rechtspositionele gevolgen zal worden ingediend. De leden van de CDA-fractie 
achten het van belang beide wetsvoorstellen in samenhang met elkaar te behandelen. 
Wij verwachten dit invoeringswetsvoorstel nog dit jaar bij de Tweede Kamer te kunnen indienen. 
Een gelijktijdige behandeling achten wij niet noodzakelijk en ook niet aangewezen in verband met 
de beoogde invoeringsdatum van 1 juli 2017. Wij merken hierbij op dat het ook bij andere grote 
23 
 

- aanvangssalaris: € 7.124,52 
- na 1 jaar: € 7.349,47 
- na 2 jaar: € 7.585,09 
- na 3 jaar: € 7.853,81 
Reden voor het verschil in bezoldiging is dat de bezoldiging van leden van Hoge Colleges van 
Staat, waaronder dus ook van de staatsraden in de ABRvS, procentueel is gekoppeld aan het 
ministerssalaris. Hiertoe is in 2008 besloten (zie Kamerstukken II 2007/08, 31 387, nr. 3, p. 2-3). 
Wij zien geen aanleiding wijzigingen aan te brengen in de beide bezoldigingssystematieken.  
 
Voorts vragen de leden van de SP-fractie of het juist is dat de Raad van State slechts enkele 
raadsheren van het CBb wil overnemen en of het niet logischer zou zijn alle raadsheren van het 
CBb over te laten gaan naar de Raad van State, vanuit het principe ‘mens volgt werk’ en het 
rechtsstatelijke uitgangspunt dat rechters niet van hun zaken gehaald dienen te worden. 
Zoals vermeld aan het begin van paragraaf 3.1 van deze nota naar aanleiding van het verslag is 
het voornemen van de regering dat alle huidige senior-raadsheren, alle gerechtsauditeurs en al het 
overige personeel van het CBb zal overgaan naar de ABRvS. Het ligt uiteraard in de rede dat de 
senior-raadsheren bij de ABRvS de behandeling van hun eigen zaken voortzetten. Voorts is de 
regering voornemens voor de overige raadsheren die overgaan naar een gerechtshof de 
mogelijkheid te openen te worden benoemd tot staatsraad in buitengewone dienst bij de ABRvS, in 
welke hoedanigheid zij in ieder geval hun lopende zaken kunnen afhandelen. Er is dus geen sprake 
van dat rechters in het CBb “van hun zaken worden gehaald”. Voor een nadere beschouwing over 
de rechtsstatelijke aspecten verwijzen wij deze leden naar onze beantwoording van hun vraag over 
artikel XXIX aan het slot van deze nota naar aanleiding van het verslag. 
 
De leden van de CDA-fractie vragen hoe de personele gevolgen van opheffing van het CBb en de 
CRvB kunnen worden geregeld, gelet op het feit dat de raadsheren bij deze colleges niet – anders 
dan op eigen verzoek – kunnen worden overgeplaatst, zodat een overgang van rechtswege 
noodzakelijk lijkt. Ook vragen zij of de regering het uitgangspunt van de Raad voor de rechtspraak 
deelt (‘mens volgt werk’) dat bij overheveling van de rechtsmacht naar de Raad van State 
respectievelijk de gerechtshoven het voltallige personeel mee over dient te gaan. 
Het is inderdaad zo dat overgang van rechters in het CBb en de CRvB naar de ABRvS 
respectievelijk de gerechtshoven bij wet geregeld dient te worden, op de gronden die de leden van 
de CDA-fractie daarvoor noemen. Zoals hierboven reeds vermeld, is het voornemen van de 
regering dat alle huidige senior-raadsheren, alle gerechtsauditeurs en alle overige personeelsleden 
van het CBb overgaan naar de ABRvS en al die diegenen die werkzaam zijn bij de CRvB (dus alle 
rechters, gerechtsauditeurs en gerechtsambtenaren) naar de gerechtshoven. 
 
De leden van de D66-fractie vragen naar de gevolgen van de rechtspositie van de rechters van het 
CBb en de continuïteit van kennis en de kwaliteit van de rechtspraak op dit gebied als de rechters 
van het CBb niet overgaan naar de Raad van State. Ook vragen zij hoe het overgangsrecht, dat 
bepaalt dat de zaken van het CBb overgaan naar de Raad van State in de stand waarin ze zich 
bevinden, zich verhoudt tot het beginsel dat slechts die rechters meewerken aan een beslissing die 
zelf de zaak ter zitting hebben behandeld. Deze leden vragen voorts of de verschillen tussen de 
werkwijzen van de ABRvS en het CBb geen cultuurverschillen gaan opleveren en of de binnen deze 
werkwijzen gevraagde competenties niet zodanig van elkaar verschillen dat één-op-één overgang 
van rechters en medewerkers problemen zal gaan opleveren. 
Reeds door de voorgenomen overgang van alle huidige senior-raadsheren, alle gerechtsauditeurs 
en alle overige personeelsleden van het CBb naar de ABRvS en de mogelijkheid die voor de overige 
raadsheren wordt geopend om benoemd te worden tot staatsraad in buitengewone dienst bij de 
ABRvS, is de continuïteit van kennis en kwaliteit binnen het CBb verzekerd. Wij verwijzen voorts 
naar de beschouwingen die wij in het begin van paragraaf 3.1 van deze nota naar aanleiding van 
het verslag hebben gegeven. 
Het door de leden van de D66-fractie genoemde beginsel dat slechts die rechters meewerken aan 
een beslissing die zelf de zaak ter zitting hebben behandeld, is uiteraard wel een hoofdregel, maar 
geen absoluut beginsel (wij verwijzen deze leden ook naar de beantwoording van op dit onderwerp 
betrekking hebbende vragen van de leden van de SP-fractie aan het slot van deze nota naar 
aanleiding van het verslag waar het betreft artikel XXIX). Dit neemt overigens niet weg dat het 
juist de bedoeling is dat rechters van de CRvB en het CBb hun nog lopende zaken na de transitie 
25 
 

De eenmalige kosten hangen samen met de tijdelijke leegstand van de gebouwen waarin de CRvB 
en het CBb thans zijn gehuisvest, verhuisbewegingen en verbouwingen bij de gerechtshoven en 
(systeem)aanpassingen bij de organisaties die door dit wetsvoorstel worden geraakt: naast de 
Raad van State, het CBb, de CRvB en de gerechtshoven, zullen ook bestuursorganen zoals het 
UWV en de SVB (systeem)aanpassingen moeten doorvoeren.  
Daarnaast zal er sprake zijn van kosten voortvloeiend uit het sociaal plan en andere – al dan niet 
tijdelijke personele consequenties bij de overgang van het CBb naar de ABRvS.  
Bij elkaar worden de incidentele kosten op circa € 19 mln. geschat, verspreid over de periode 
2017-2022.  
De structurele kosten hangen vooral samen met het openstellen van cassatie voor zaken waar 
thans de CRvB de hoogste rechterlijke instantie is. Deze kosten worden geschat op ruim € 9,5 mln. 
Verder zal worden voorzien in de financiering van de hiervoor bedoelde uitbreiding van de AARvS. 
Daarnaast is er nog een structurele kostenpost die samenhangt met de verspreiding van de CRvB 
over de vier gerechtshoven: het gaat daarbij met name om extra huisvestingskosten. 
Bij elkaar worden de structurele (meer)kosten geschat op circa € 11 mln. 
 
Voorts vragen de leden van de CDA-fractie waarom wordt gekozen voor een nieuwe 
stelselverandering, nog voordat de vorige stelselverandering (herziening gerechtelijke kaart) is 
geëvalueerd en voordat alle noodzakelijke vernieuwingen van het programma Kwaliteit en 
Innovatie (KEI) zijn doorgevoerd. 
De organisatorische veranderingen als gevolg van de herziening van de gerechtelijke kaart zijn 
inmiddels afgerond. In de nieuwe gerechtelijke kaart hebben de vier gerechtshoven, naast de 
behandeling van zaken op de meest voorkomende terreinen, ruimere mogelijkheden om de 
vereiste specialisatie te organiseren. De nieuwe inrichting biedt daarom bij uitstek een goede basis 
voor een verantwoorde overheveling van de CRvB-rechtspraak naar de gerechtshoven. De nu 
voorgestelde stelselwijziging heeft, anders dan de herziening van de gerechtelijke kaart en 
Kwaliteit en Innovatie (KEI), geen gevolgen voor de elf rechtbanken. Die structuur blijft immers 
ongewijzigd. Het enige indirecte gevolg voor de rechtbanken is dat zij voor sommige zaken een 
andere hogerberoepsrechter boven zich krijgen en voor sommige zaken een cassatierechter. Wat 
KEI betreft verwachten wij geen noemenswaardige effecten van de overgang van de CRvB naar de 
vier gerechtshoven en van het CBb naar de ABRvS. De digitaliseringstrajecten bij de CRvB en het 
CBb sluiten vrijwel naadloos aan op die bij de vier gerechtshoven en de ABRvS. 
 
7. Consultaties 
 
De leden van de VVD-fractie vragen of de termijn voor de internetconsultatie bij het wetsvoorstel 
langer was dan gebruikelijk en of er algemene termijnen bestaan voor internetconsultaties. 
Voor de internetconsultatie gelden geen vaste termijnen. In de praktijk worden zeer uiteenlopende 
consultatietermijnen gehanteerd, variërend van enkele dagen tot ruim negen maanden. In het 
onderhavige geval heeft het kabinet parallel aan de internetconsultatie advies gevraagd aan enkele 
colleges. Gelet op de aard en de omvang van het wetsvoorstel is gekozen voor een adviestermijn 
van ongeveer vier maanden. Bij het bepalen van deze termijn is uit het oogpunt van 
zorgvuldigheid ook rekening gehouden met het feit dat de consultatietermijn precies aanving op 
het moment dat het kerstreces begon. De termijn voor de internetconsultatie is hier op afgestemd. 
 
De leden van de SP-fractie vragen wat de gevolgen van het wetsvoorstel zijn voor de uitgebreide 
kwaliteits- en kennisinfrastructuur van de CRvB, die volgens de CRvB niet in stand is te houden bij 
een verdeling van de zaken en de medewerkers over de vier gerechtshoven. 
Wij menen deze leden voor het antwoord op deze vraag kortheidshalve te mogen verwijzen naar 
de beantwoording in paragraaf 3.1 van deze nota naar aanleiding van het verslag, waaronder de 
antwoorden die wij deze leden hebben geven op hun vraag om te reageren op de brief van de 
Landelijke Cliënten Raad. 
 
De leden van de SP-fractie vragen om een reactie op het standpunt van de CRvB dat de 
rechtsongelijkheid niet altijd zal kunnen worden ondervangen door de cassatiemogelijkheid bij de 
Hoge Raad, aangezien er ook moet worden gekeken naar de feiten en omstandigheden van een 
concreet geval. 
27 
 

kortheidshalve naar de antwoorden op de daarop betrekking hebbende Kamervragen van de heer 
Van Nispen (Aanhangsel Handelingen II 2015/16, nr. 2169). 
 
Artikel III 
 
De leden van de SP-fractie vragen waar de wijziging in het overgangsrecht bij de vorige wijziging 
van de Wet op de Raad van State voor nodig is en wat de toevoeging ‘met dien verstande dat een 
benoeming in de Afdeling bestuursrechtspraak slechts op verzoek van het lid kan worden 
beëindigd’ inhoudt. 
De wijziging van artikel XIV van de wet van 22 april 2010 tot wijziging van de Wet op de Raad van 
State in verband met de herstructurering van de Raad van State (Stb. 2010, 175) is nodig, 
aangezien in dat – thans nog geldende – artikel wordt verwezen naar ‘de derde volzin van artikel 
2, derde lid’ en dit artikellid als gevolg van het onderhavige wetsvoorstel niet langer uit drie 
volzinnen bestaat. De in die derde volzin opgenomen waarborg dat een benoeming in de ABRvS 
slechts op verzoek van het lid kan worden beëindigd, wordt daarom uitgeschreven. Materieel biedt 
deze wijziging de garantie dat de leden van de Raad van State op wie artikel XIV (nog) van 
toepassing is en die thans nog een dubbelbenoeming hebben, na de inwerkingtreding van het 
onderhavige wetsvoorstel ervoor kunnen kiezen lid te blijven van de ABRvS. In dat geval zal hun 
benoeming in de AARvS bij koninklijk besluit worden beëindigd. 
 
Artikel IV 
 
De leden van de SP-fractie vragen of de wijziging van artikel 8:118g (meer in het bijzonder het 
vierde lid) met zich meebrengt dat de behandeling bij de Hoge Raad in beginsel met gesloten 
deuren plaatsvindt. Zij vragen of dat wenselijk is, aangezien voor de zaken die de CRvB nu 
behandelt, zoals sociale zekerheidszaken, het uitgangspunt is dat die in de openbaarheid 
behandeld moeten worden. 
Hier is aangesloten bij hetgeen voor beroep in cassatie in het bestuursrecht gebruikelijk is (vgl. 
art. 29c Algemene wet inzake rijksbelastingen). Wij merken volledigheidshalve op dat voor 
cassatieprocedures over sociale zekerheid – die alleen op rechtsvragen zien – een openbare 
14
behandeling niet verplicht is onder artikel 6 EVRM. De Hoge Raad heeft overigens ingevolge het 
voorgestelde artikel 8:118g te allen tijde de mogelijkheid om te bepalen dat de zitting openbaar is. 
 
Artikel XXIX (overgangsrecht CBb) 
 
De leden van de SP-fractie vragen of het van rechtswege overdragen van de bij het CBb 
aanhangige zaken in de stand waarin zij zich bevinden, niet in strijd is met de rechtsstatelijkheid. 
Zij vragen in hoeverre gespecialiseerde rechters door de wetgever van hun zaken mogen worden 
gehaald in het kader van een reorganisatie. 
 
Zoals wij in paragraaf 5 van deze nota naar aanleiding van het verslag beargumenteerd hebben 
aangegeven in antwoord op een soortgelijke vraag van deze leden, is er geen sprake van dat 
rechters in het CBb “van hun zaken worden gehaald”. De aanvullende vraag van deze leden of het 
beëindigen van de deelname van een rechter aan een bepaalde zaak als gevolg van een 
reorganisatie door de wetgever mogelijk is, kan bevestigend worden beantwoord. Zoals in 
paragraaf 6 van deze nota naar aanleiding van het verslag is uiteengezet in antwoord op vragen 
van de leden van de D66-fractie, is er geen onvoorwaardelijk beginsel dat een zaak met de 
behandeling waarvan een bepaalde rechter een begin heeft gemaakt, altijd door diezelfde rechter 
moet blijven behandeld. Dat zou praktisch gezien al niet kunnen omdat het door ziekte, ontslag 
e.d. altijd kan gebeuren dat een andere rechter een zaak moet overnemen. Wél relevant is de 
jurisprudentie van het Europese Hof voor de Rechten van de Mens over artikel 6 EVRM met de 
strekking dat een rechter gedurende zijn aanstelling "irremovable" is. Dit gaat echter niet zo ver 
dat een gerecht niet door (grond)wetswijziging zou kunnen worden opgeheven in het kader van 
een reorganisatie van de rechtspraak. Voor de rechtspositie van individuele rechters, werkzaam bij 
het op te heffen gerecht - met name van diegenen die voor het leven zijn benoemd - zal dan 
echter een goede overgangsregeling moeten worden getroffen, zoals behoud van salaris of het 
                                                
14
 Vgl. EHRM 8 februari 2005, nr. 55953/00 (Miller/Zweden). 
29 
 

