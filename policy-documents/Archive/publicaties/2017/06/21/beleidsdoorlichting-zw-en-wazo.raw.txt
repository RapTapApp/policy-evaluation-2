 
  
Beleidsdoorlichting artikel 6 
begroting SZW 
Ziektewet en WAZO (hoofdstuk 3) 
 
 
 
 
 
Juli 2017  
 
 
 

 
Managementsamenvatting 
 
Inleiding en afbakening  
De voorliggende beleidsdoorlichting vormt de periodieke doorlichting van het gevoerde beleid ten 
aanzien van de ziekte en zwangerschap. De beleidsdoorlichting vloeit voort uit de verplichting om 
ieder begrotingsartikel periodiek te evalueren volgens vooraf vastgestelde eisen. De belangrijkste 
punten en conclusies uit de doorlichting van achtereenvolgens de ZW en hoofdstuk 3 van de WAZO 
zullen hieronder worden samengevat.  
 
Artikel 6 van de SZW-begroting kent de volgende doelstelling:  
“De overheid beschermt werknemers tegen de financiële gevolgen van ziekte en stimuleert hen het 
werk te hervatten. De overheid beschermt werknemers tegen de financiële gevolgen van 
zwangerschap.” 
 
Onder dit begrotingsartikel vallen de Ziektewet (ZW), hoofdstuk 3 (zwangerschap en bevalling) van 
de Wet arbeid en zorg (WAZO), de Tegemoetkoming asbestslachtoffers (TAS) en de 
Ziekteverzekering Caribisch Nederland. De doeltreffendheid en de doelmatigheid van (de 
instrumenten in) de WAZO en ZW zijn in deze beleidsdoorlichting getoetst over de periode 2010 tot 
en met 2016.  
 
De andere onderdelen van artikel 6 (TAS en Ziekteverzekering Caribisch Nederland) komen in deze 
samenvatting niet aan bod en in het rapport slechts op hoofdlijnen. Dit heeft de volgende redenen. 
De TAS is laatstelijk geëvalueerd in 2005. Deze evaluatie heeft er uiteindelijk toe geleid dat de 
regeling in 2014 is uitgebreid met de ziekte asbestose. Op deze uitbreiding is geen evaluatie 
voorzien, gezien de beperkte omvang en kleine aantallen. Voor de ZV BES geldt dat Caribisch 
Nederland zijn eigen socialezekerheidsregelingen kent. In 2010 zijn de toenmalige 
Landsverordeningen omgezet naar Nederlandse wetgeving. De totale omzetting is in 2015 door de 
commissie-Spies geëvalueerd. 
 
Beschikbare bronnen 
Uit de beleidsdoorlichting blijkt dat nog niet alles wat we zouden willen weten over de ZW en WAZO 
voldoende is onderzocht, vanwege gebrek aan data, informatie en beschikbaar onderzoek. Dit 
betekent dat in beperkte mate harde uitspraken over doeltreffendheid en doelmatigheid kunnen 
worden gedaan. Om in de toekomst over meer relevante beleidsinformatie te beschikken om 
doelmatigheid en doeltreffendheid beter te kunnen onderbouwen wordt in de doorlichting 
aangegeven hoe de periodieke informatievoorziening verbeterd kan worden. 
 
De Ziektewet 
De ZW is sinds de invoering in 1930 aanmerkelijk van karakter veranderd. Oorspronkelijk beperkte 
de ZW zich tot verzekering van het risque social, maar vanaf 1967 (invoering van de WAO) is ook 
het risque professionnel verzekerd. Voorts is de maximale duur van het ziekengeld van 
oorspronkelijk 26 weken verlengd naar 52 weken in 1947 en naar 104 weken in 2004 (in verband 
met de invoering van de WIA). De belangrijkste wijziging betreft echter de samenstelling van de 
kring van verzekerden. Oorspronkelijk waren werknemers in de zin van het burgerlijk wetboek 
(hierna: BW-werknemers) verzekerd. Op drie groepen na (hierna vangnetters met werkgever) 
heeft de huidige ZW voor BW-werknemers geen betekenis meer omdat de werkgever 70% van het 
loon moet doorbetalen bij ziekte. De kring van verzekerden bestaat tegenwoordig uit onder andere 
uitzendkrachten, thuiswerkers, musici, eindedienstverbanders en WW-gerechtigden (hierna 
vangnetters zonder werkgever). In 2016 zijn er 221.566 ZW-uitkeringen toegekend.  
 
Het voorgaande heeft ook gevolgen gehad voor het doel van de ZW. Oorspronkelijk bood de ZW 
inkomensbescherming bij ziekte. Voor vangnetters met werkgever is het doel van de ZW echter om 
discriminatie bij de toegang tot de dienstbetrekking te voorkomen. De ZW voor vangnetters met 
werkgever valt te beschouwen als een verplichte (directe) verzekering voor hun werkgevers tegen 
het risico van loondoorbetaling bij ziekte. Werkgevers mogen het ziekengeld (dat 100% van het 
loon bedraagt) namelijk in mindering brengen op hun loondoorbetalingsverplichting. Deze groep 
ZW-gerechtigden bestaat uit vrouwelijke werknemers die ziek zijn als gevolg van zwangerschap of 
bevalling, werknemers die tijdelijk niet kunnen werken als gevolg van orgaandonatie, 
heringetreden arbeidsongeschikte en heringetreden oudere werkloze werknemers (no-riskpolis). Of 
het doel (voorkomen discriminatie) is bereikt, valt niet te zeggen, omdat daar nog geen gedegen 
onderzoek naar is gedaan. Onderzoek naar de effectiviteit van de no-riskpolis zal in 2017 en 2018 
plaatsvinden. Het blijft echter lastig om het effect van de ZW in zijn isolement te beoordelen omdat 
2 
 

 
De wenselijkheid van deze opties is een politieke afweging. De beleidsopties kunnen grofweg 
verdeeld worden in drie categorieën: 
1. Beperking van de instroom in de ZW. 
a. Geen toegang tot de ZW voor vangnetters zonder werkgever. 
b. Invoering van een referte-eis voor vangnetters zonder werkgever (conform de WW). 
c. Verhoging van het aantal wachtdagen tot 20 dagen. 
d. De tijdelijke dienstbetrekking van een vangnetter eindigt bij ziekte niet meer per 
definitie, maar niet eerder dan na 6 maanden ziekte. 
2. Bevordering van de uitstroom uit de ZW door financiële prikkels voor vangnetters. 
e. Verlaging ZW-uitkering naar 70% WML (maatstaf van het bestaansminimum). 
f. Anticumulatie ZW/WW.  
3. Bevordering van de uitstroom uit de ZW door vangnetters aantrekkelijker te maken voor 
werkgevers. 
g. Verruiming proefplaatsing: een werkgever hoeft niet meer de intentie uit te spreken dat 
hij de betrokkene na 3 of 6 maanden in dienst neemt (bij goed functioneren). 
 
1
WAZO 
De WAZO beschermt vrouwelijke werknemers, gelijkgestelden en zelfstandigen tegen de financiële 
gevolgen van de zwangerschap. Zij hebben op grond van de WAZO recht op 16 weken verlof rond 
de geboorte: vanaf 6-4 weken voor de vermoedelijke datum van bevalling tot 10-12 weken na de 
datum van de bevalling. In specifieke gevallen kan het verlof verlengd worden. Gedurende de 
gehele verlofperiode ontvangen de vrouwen een uitkering die gelijk is aan hun dagloon (tot aan het 
maximumdagloon), dan wel tot maximaal het minimumloonniveau (voor zelfstandigen). Met de 
verlofperiode wordt de gezondheid van de (aanstaande) moeder en het kind beschermd en 
ondersteund. Aan het recht op verlof of uitkering worden geen nadere voorwaarden of 
verplichtingen gesteld dan dat sprake is van een zwangerschap. Voorzover de vrouwelijke 
werkneemster of gelijkgestelde vanwege de zwangerschap of geboorte buiten de verlofperiode om 
niet in staat is om te werken, heeft zij recht op een Vangnet-ziektewetuitkering die 100% van het 
dagloon bedraagt. Deze systematiek zorgt ervoor dat zwangere werkneemsters afdoende 
beschermd zijn tegen de financiële gevolgen van hun zwangerschap.        
 
Ook voor de WAZO zijn een aantal opties geformuleerd om de uitkeringslasten in het kader van het 
zwangerschaps- en bevallingsverlof te kunnen verminderen: 
a: de duur van het verlof te beperken; 
b: de uitkering te verlagen tot 80% van het dagloon; 
c: de uitkering van gelijkgestelde vrouwen (i.c. vrouwen met uitkering) te maximeren op de hoogte 
van hun uitkering en niet op die van het voor hen geldende dagloon.  
 
                                           
1
 Voor de beleidsdoorlicthing van artikel 6 van de begroting SZW is alleen hoofdstuk 3 van de WAZO relevant. 
Dit hoofdstuk bevat de wettelijke bepalingen over verlof en uitkeringen bij zwangerschap en bevalling.  
4 
 

 
Inleiding  
 
De voorliggende beleidsdoorlichting vormt de periodieke doorlichting van het gevoerde beleid ten 
aanzien van de ziekte en zwangerschap. De beleidsdoorlichting vloeit voort uit de verplichting om 
ieder begrotingsartikel periodiek te evalueren volgens vooraf vastgestelde eisen. Dit is geregeld in 
artikel 20, van de Comptabiliteitswet 2001, én de Regeling Periodiek Evaluatieonderzoek, hierna: 
2
RPE. 
 
De beleidsdoorlichting onderzoekt de doeltreffendheid en doelmatigheid van het beleid. 
Doeltreffendheid betreft de mate waarin de beleidsdoelstelling dankzij de inzet van de onderzochte 
beleidsinstrumenten wordt gerealiseerd. Doelmatigheid betreft de relatie tussen de effecten van 
het beleid en de kosten van het beleid. Beleid is doelmatig als het gewenste beleidseffect tegen zo 
min mogelijk kosten en ongewenste neveneffecten wordt bereikt. 
 
Onderdelen die terug moeten komen in een beleidsdoorlichting, zoals vastgelegd in de RPE:  
1. Een afbakening van het te onderzoeken beleidsterrein. 
2. De gehanteerde motivering voor het beleid en met het beleid beoogde doelen.  
3. Een beschrijving van het beleidsterrein en de onderbouwing van de daarmee gemoeide 
uitgaven. 
4. Een overzicht van eerder uitgevoerd onderzoek naar doeltreffendheid en doelmatigheid en een 
onderbouwing van de gekozen evaluatieprogrammering. 
5. De effecten van het gevoerde beleid en een analyse en beoordeling van de doeltreffendheid en 
doelmatigheid van het gevoerde beleid. 
6. Een beschouwing over maatregelen die genomen kunnen worden ter verdere verhoging van de 
doelmatigheid en doeltreffendheid van het beleid 
7. Een beschrijving van de beleidsopties indien er significant minder middelen (-/-20%) 
beschikbaar zijn. 
 
Het ministerie van SZW heeft deze beleidsdoorlichting zelf uitgevoerd. Tevens heeft een 
onafhankelijke deskundige zijn oordeel gegeven over de kwaliteit van de doorlichting: prof. dr. 
W.H.J. Hassink, hoogleraar toegepaste econometrie aan de Universiteit Utrecht. 
 
Afbakening beleidsdoorlichting 
Artikel 6 van de SZW-begroting kent de volgende doelstelling:  
“De overheid beschermt werknemers tegen de financiële gevolgen van ziekte en stimuleert hen het 
 
werk te hervatten. De overheid beschermt werknemers tegen de financiële gevolgen van 
3
zwangerschap.”  
 
Onder dit begrotingsartikel vallen de volgende vier regelingen. 
1. De overheid vindt dat werknemers en daarmee gelijkgestelden (hierna: vangnetters) die bij 
ziekte geen recht (meer) hebben op loondoorbetaling, verzekerd moeten zijn van een 
loonvervangend inkomen. Zij hebben daarom bij ziekte gedurende maximaal twee jaar recht op 
ziekengeld op grond van de Ziektewet (ZW). De periode van twee jaar is gelijk aan de 
maximale duur van de loonbetalingsverplichting bij ziekte op grond van artikel 7:629 BW. Door 
middel van verzuimbegeleiding en re-integratie stimuleert de overheid deze werknemers om zo 
snel mogelijk weer aan het werk te gaan. 
2. Ook tijdens de periode van zwangerschaps- en bevallingsverlof voorziet de overheid in een 
tijdelijk loonvervangend inkomen. Op grond van de Wet arbeid en zorg (WAZO) komen 
zwangere werkneemsters en zelfstandigen in aanmerking voor een uitkering. 
3. Mensen die lijden aan de ziekte maligne mesothelioom of asbestose door blootstelling aan 
asbest, kunnen van de overheid een tegemoetkoming of een voorschot op een 
schadevergoeding ontvangen op grond van de Regeling tegemoetkoming asbestslachtoffers 
(TAS). 
4. Werknemers in Caribisch Nederland die door ziekte of zwangerschap met loonderving 
geconfronteerd worden, ontvangen een uitkering op grond van de Ziekteverzekering (ZV BES). 
 
In dit rapport worden de ZW en de zwangerschaps- en bevallingsuitkering op grond van de WAZO 
volledig doorgelicht, terwijl de TAS en de ZV BES op hoofdlijnen aan de orde zullen komen. Dit 
                                           
2
 Regeling van 15 augustus 2014 houdende regels voor periodiek evaluatieonderzoek (Stcrt. 2014, 27142). 
3
 Artikel 6 van de SZW-begroting kent een brede doelstelling. Onder deze doelstelling valt ook het voor 
bepaalde groepen voorkomen van discriminatie bij de toegang tot de dienstbetrekking zoals blijkt uit de analyse 
in paragraaf 2.3.  
6 
 

 
geweest. Dit geschiedt door de uitvoeringskosten af te zetten tegen bepaalde kengetallen, 
zoals de instroom in de ZW. 
5. Doeltreffendheid van de Wet Bezava. In dit hoofdstuk wordt de derde deelvraag beantwoord 
door te beoordelen of de doeleinden van de Wet Bezava (als onderdeel van de Ziektewet) zijn 
bereikt. 
6. De WAZO, TAS en ZV BES. In dit hoofdstuk wordt de vierde deelvraag beantwoord door een 
overzicht van de ontwikkelingen en effecten van de WAZO. Voorts wordt in dit hoofdstuk kort 
ingegaan op de ontwikkelingen in de TAS en ZV BES. 
7. Vooruitblik. Dit hoofdstuk geeft een prognose over de toekomstige uitkeringslasten en volumes 
ZW en WAZO bij ongewijzigd beleid. Voorts worden, conform de RPE, opties besproken om 
20% op de uitgaven te besparen.  
8. De RPE-vragen beantwoord. In het slothoofdstuk worden de 15 RPE-vragen beantwoord op 
basis van de beschrijving en analyse in de hoofdstukken 1 tot en met 7. 
8 
 

 
werknemer gemiddeld per dag had verdiend in de week voor het intreden van zijn 
arbeidsongeschiktheid. De maximale uitkeringsduur was 26 weken. In 1947 werd deze 
verlengd naar 52 weken.  
 Hoogte en duur ziekengeld bij zwangerschap en bevalling. Bij zwangerschap en bevalling van 
een gehuwde vrouw werd gedurende ten minste twaalf weken 100% van het dagloon 
7
uitgekeerd.  
 Uitvoering. De wet werd uitgevoerd door de erkende bedrijfsverenigingen die met elkaar 
8
concurreerden en de ziekenkassen van de Raden van Arbeid. 
 Financiering. Het ziekengeld werd uit premies gefinancierd. Deze premies werden door 
werkgevers en werknemers opgebracht. Ieder betaalde de helft van de premie. Als een 
werkgever zijn werknemers had verzekerd bij een bedrijfsvereniging, dan mocht de 
werknemerspremie niet hoger zijn dan ingeval de werkgever zich zou hebben aangesloten bij 
een Raad van Arbeid en in ieder geval niet hoger dan 1% van het premieplichtige loon. De 
premiepercentages van de Raden van Arbeid werden bij koninklijk besluit vastgesteld, terwijl 
de bedrijfsverenigingen zelf een percentage vaststelden. De premiepercentages verschilden 
derhalve van uitvoeringsorgaan tot uitvoeringsorgaan.  
 
1.2 Uitbreiding kring van verzekerden na 1930 
 
Tijdens de parlementaire behandeling van de ZW, maar ook daarna, is uitvoerig gediscussieerd 
over de vraag of ook zelfstandigen, althans kleine zelfstandigen (dat wil zeggen zelfstandigen 
zonder of met enkele werknemers), onder de verplichte verzekering zouden moeten vallen. Zij 
verkeerden sociaaleconomisch vaak in dezelfde situatie als werknemers, omdat ze zo weinig winst 
maakten dat ze de premie voor een ziekengeldverzekering niet konden opbrengen. Om praktische 
redenen werden (kleine) zelfstandigen echter buiten de kring van verzekerden gehouden. 
 
De ZW beperkte de verplichte verzekering dus tot werknemers. Van de verzekeringsplicht waren 
enkele groepen expliciet uitgezonderd, zoals ambtenaren, arbeidscontractanten in dienst van 
publiekrechtelijke lichamen voor wie een erkende ziekengeldregeling gold, personen in dienst van 
ondernemingen met een publiekrechtelijke ziekengeldregeling en het vaste personeel van de 
Nederlandse Spoorwegen. 
 
Anderzijds – en dat is in verband met de ontwikkeling na 1996 van belang (zie hierna) – werd de 
kring van verzekerden uitgebreid met personen die niet werkten op een arbeidsovereenkomst naar 
9
burgerlijk recht. Zo werd met arbeid in loondienst gelijkgesteld de aanneming van werk, althans 
onder bepaalde voorwaarden. In de jaren na invoering van de ZW werden steeds meer groepen 
werkenden onder de verplichte verzekering gebracht. Zo werden met ingang van 1 juli 1935 
provisiereizigers en thuiswerkers onder de verplichte verzekering gebracht. Deze casuïstische 
uitbreiding van groepen werkenden die met werknemers werden gelijkgesteld heeft tot het huidige 
artikel 4 ZW geleid. Men spreekt wel van fictieve dienstbetrekkingen. De achterliggende gedachte 
was dat deze groepen werkenden sociaaleconomisch niet verschilden van werknemers, omdat zij 
voor hun inkomen afhankelijk waren van één of enkele opdrachtgevers. 
 
1.3 Gevolgen invoering WAO (1967): afschaffing onderscheid risque social en risque 
professionnel 
 
Op 1 juli 1967 trad de WAO in werking. Het tot dan toe gemaakte onderscheid tussen risque 
professionnel (Ongevallenwetten) en risque social (Invaliditeitswetten) kwam daarmee te 
vervallen. De invoering van de WAO had ook gevolgen voor de ZW. De belangrijkste wijziging was 
dat de loongrens werd geschrapt. De WAO bevatte geen loongrens omdat het volgens G.M.J.  
Veldkamp (KVP), minister van Sociale Zaken en Volksgezondheid, een ervaringsfeit was dat ook 
werknemers met een relatief hoog inkomen zich niet of nauwelijks verzekerden tegen het risico van 
loonderving als gevolg van invaliditeit. 
                                           
7
 In 1940 werd de eis geschrapt dat de vrouw gehuwd diende te zijn. 
8
 Vanaf 1953 werd de ZW uitgevoerd door bedrijfsverenigingen met verplicht lidmaatschap. Daarmee kwam 
een einde aan de concurrentie tussen de toen bestaande bedrijfsverenigingen. De ‘nieuwe’ bedrijfsverenigingen 
waren per bedrijfstak georganiseerd. Het bestuur van een dergelijke bedrijfsvereniging bestond uit een gelijk 
aantal vertegenwoordigers van de representatieve werkgevers- en werknemersorganisatie in de desbetreffende 
bedrijfstak. 
9
 Hierna zullen degenen die werken op grond van een arbeidsovereenkomst worden aangemerkt als BW-
werknemers en degenen die om andere redenen verzekerd zijn voor de ZW, als ZW-werknemers. 
10 
 

 
Dit zou hen stimuleren om langs twee wegen het ziekteverzuim terug te dringen. In de eerste 
plaats zou een werkgever dan meer investeren in de arbeidsomstandigheden (preventie). In de 
tweede plaats zou een werkgever zich dan meer inspannen om ervoor te zorgen dat een zieke 
werknemer zijn arbeid hervat of, als dat niet mogelijk is, dat hij passende arbeid gaat verrichten 
(re-integratie). In beide gevallen was de achterliggende gedachte dat de werkgever de extra 
kosten zou terugverdienen door minder verzuimdagen en bijgevolg lagere financiële lasten in 
verband met zijn loondoorbetalingsverplichting. 
 
De financiële prikkels voor werknemers werden vergroot door hun aanspraken bij ziekte te 
verlagen. De loondoorbetalingsverplichting van de werkgever over de twee of zes weken werd 
beperkt tot 70% (was 100%) van het loon, met als ondergrens het wettelijk minimumloon. Dit 
eigen risico voor de werknemer zou de verzuimdrempel verhogen en aldus het vermijdbare 
13
verzuim terugdringen. 
 
1.6 Wulbz (1996): toename financiële prikkels voor werkgevers 
 
Op 7 september 1993 verscheen het rapport van de commissie-Buurmeijer. Deze commissie had 
een parlementaire enquête uitgevoerd naar het functioneren van de uitvoeringsorganen van de 
werknemersverzekeringen. Volgens de commissie hadden de uitvoeringsorganen gefaald bij het 
beperken van de instroom in en het bevorderen van de uitstroom uit de uitkeringen. Op basis van 
haar analyse formuleerde de commissie-Buurmeijer een groot aantal aanbevelingen met betrekking 
tot zowel de inhoud als de uitvoering van de werknemersverzekeringen: beide dienden 
activerender te worden door meer financiële prikkels, hogere eigen risico’s, privatisering en 
marktwerking. 
 
Het voorstel van de commissie-Buurmeijer om de ZW te privatiseren werd door het kabinet-Kok I 
(1994-1998) overgenomen. Dit leidde op 1 maart 1996 tot de inwerkingtreding van de Wet 
uitbreiding loondoorbetalingsplicht bij ziekte (WULBZ). Daarin werd de 
loondoorbetalingsverplichting van de werkgever verlengd naar 52 weken. De met Wet TAV en Wet 
TZ ingezette lijn werd daarmee verder doorgetrokken. Immers, door de 
loondoorbetalingsverplichting te verlengen werd voortgebouwd op het reeds eerder ingezette beleid 
om te komen tot een scherpere toerekening van kosten aan alle bij de sociale verzekering 
14
betrokken partijen. Deze beleidslijn zou volgens het kabinet succesvol zijn geweest, gelet op het 
dalende ziekteverzuim en het dalende arbeidsongeschiktheidsvolume. De verwachting was echter 
dat demografische ontwikkelingen, waaronder de vergrijzing, het volume weer zouden doen 
toenemen. Daarom waren volgens het kabinet krachtige financiële impulsen noodzakelijk om het 
volume structureel omlaag te brengen. 
 
Daarnaast voerde het kabinet nog een ander argument aan voor zijn voorstel. Naar zijn oordeel 
15
verdienden privaatrechtelijke regelingen de voorkeur boven publiekrechtelijke regelingen. De 
overheid diende alleen dan regelend op te treden als de private verzekeringsmarkt niet in staat 
was om een bepaald risico tegen een acceptabele prijs te verzekeren. Het kabinet had drie 
randvoorwaarden geformuleerd voor privatisering van publieke verzekeringen. Zo dienden alle 
werknemers verzekerd te blijven tegen het betreffende risico en moesten werkgevers voor al hun 
werknemers (zonder selectie) een betaalbare verzekering tegen dit risico kunnen afsluiten. Na 
overleg met het Verbond van Verzekeraars was het kabinet tot de conclusie gekomen dat aan deze 
voorwaarden kon worden voldaan. 
 
De verlenging van de loondoorbetalingsverplichting naar 52 weken had grote gevolgen voor de ZW. 
16
Daarin werd geregeld dat werknemers in de zin van het BW (hierna: BW-werknemers) in beginsel 
17
geen recht meer hadden op uitbetaling van ziekengeld. De ZW werd niet afgeschaft. Deze bleef 
van belang voor twee groepen verzekerden (ook wel vangnetters genoemd): 
 Vrouwelijke werknemers die ziek zijn als gevolg van zwangerschap of bevalling, werknemers 
die ziek zijn als gevolg van orgaandonatie en arbeidsgehandicapte werknemers die ziek zijn (no 
risk polis). De achtergrond daarvan was om te voorkomen dat deze werknemers – vanwege de 
financiële lasten bij ziekte – niet in dienst worden genomen door werkgevers. 
                                           
13
 Kamerstukken II 1992/93, 22 899, nr. 3, p. 33 
14
 Kamerstukken II 1995/96, 24 439, nr. 3, p. 1 
15
 Kamerstukken II 1995/96, 24 439, nr. 3. p. 2 
16
 Dit begrip wordt hier gebruikt omdat verzekerden in de ZW ook als werknemers worden aangemerkt. 
17
 Formeel had een werknemer wel recht op ziekengeld, maar dat kwam niet tot uitbetaling. 
12 
 

 
beoordeling van een verzekerde werknemer zonder werkgever geen rekening gehouden hoeft te 
worden met de ongeschiktheid van de betrokkene om bijzondere aspecten van de laatstelijk 
verrichte arbeid uit te oefenen.  
 
20
Ten tweede is in 2011 de Wet verrekening inkomsten met ziekengeld in werking getreden. 
Analoog aan de loongerelateerde WGA-uitkering wordt, voor degene met een recht op ziekengeld 
van 70% van het dagloon, 70% van de eventuele inkomsten verrekend met het ziekengeld. Het is 
daardoor niet alleen lonend om te gaan werken, maar ook om zoveel mogelijk te gaan werken. 
Zodoende wordt beoogd om de ZW activerender te maken.  
 
1.10 Samenvatting 
 
De ZW is tussen 1930 en 2010 aanmerkelijk van inhoud veranderd. Enerzijds is er sprake geweest 
van een uitbreiding van de materiële werkingssfeer. De ZW beperkte zich oorspronkelijk tot het 
risque social, maar vanaf 1967 wordt ook inkomensbescherming geboden bij het risque 
professionnel. Voorts was de maximale duur van het ziekengeld oorspronkelijk 26 weken. In 1947 
is deze verlengd naar 52 weken en in 2004 naar 104 weken. Deze laatste verlenging hing samen 
met de verlenging van de loondoorbetalingsverplichting naar 104 weken om de financiële prikkels 
voor werkgevers te versterken. Anderzijds is er sprake geweest van een beperking van de kring 
van verzekerden. Oorspronkelijk waren BW-werknemers verzekerd op grond van de ZW. De kring 
van verzekerden werd echter langzaam maar zeker uitgebreid met personen die niet werkten op 
basis van een arbeidsovereenkomst naar burgerlijk recht, maar die sociaaleconomisch in een 
vergelijkbare positie verkeerden als werknemers. Echter, vanaf 1996 biedt de ZW geen 
inkomensbescherming meer aan BW-werknemers, behalve in bepaalde situaties. De functie van de 
ZW is nu vooral om inkomensbescherming te bieden aan de hiervoor bedoelde groepen werkenden 
die na 1930 onder de verzekeringsplicht zijn gebracht en aan BW-werknemers van wie de 
arbeidsovereenkomst eindigt tijdens ziekte. Daarnaast is het karakter van de ZW in die zin 
veranderd dat veel meer dan vroeger de nadruk wordt gelegd op re-integratie en werkhervatting. 
De ZW is activerender geworden. In het volgende hoofdstuk komt aan de orde hoe dat in de 
huidige ZW is vormgegeven. 
 
In het schema op de volgende bladzijde is het voorgaande samengevat.  
                                           
20
 Oorspronkelijk luidde de titel van het wetsvoorstel: anticumulatie ZW en WW. 
14 
 

 
2. De huidige ZW  
 
In dit hoofdstuk komen de inhoud en de doelstellingen van de huidige ZW aan de orde. In 
paragraaf 2.1 zal worden ingegaan op de kring van verzekerden, de materiële werkingssfeer, de 
verplichtingen (meer in het bijzonder de re-integratieverplichtingen) en de uitvoering. Daarbij zal 
niet op de financiering worden ingegaan. Deze komt in paragraaf 2.2 apart aan de orde, omdat zij 
flink is gewijzigd door de invoering van de Wet Bezava. In paragraaf 2.3 wordt een nadere analyse 
gegeven van de doeleinden van de ZW.  en in paragraaf 2.4 volgt een beschouwing over de vraag 
op basis van welke argumenten een verplichte verzekering tegen het risico van inkomensverlies als 
gevolg van ziekte kan worden gerechtvaardigd. Tot slot wordt in paragraaf 2.5, conform de 
21
toezegging aan de Tweede Kamer, de Nederlandse ZW vergeleken met de 
ziekengeldverzekeringen in zes andere Europese landen. 
 
2.1 Inhoud van de ZW 
 
2.1.1 Kring van verzekerden 
22
Formeel zijn BW-werknemers nog steeds verzekerd voor de ZW. Materieel stelt dat echter weinig 
voor, omdat ze bij ziekte geen recht hebben op uitbetaling van ziekengeld vanwege hun recht op 
loondoorbetaling. Daarop bestaan drie uitzonderingen: 
 Vrouwelijke werknemers die ziek zijn als gevolg van zwangerschap of bevalling. 
 Werknemers die tijdelijk niet kunnen werken als gevolg van orgaandonatie. 
 Heringetreden arbeidsongeschikte werknemers en heringetreden werkloze oudere werknemers 
die ziek zijn (no-riskpolis).  
 
De ratio van deze uitzonderingen is dat de wetgever heeft willen voorkomen dat deze werknemers 
niet in dienst worden genomen door werkgevers. Als werknemers in bovengenoemde situaties geen 
recht zouden hebben op ziekengeld, zou de werkgever op grond van de wet bij ziekte 70% van het 
loon (en op grond van de cao vaak 100%) moeten doorbetalen. Dat financiële risico zou voor 
werkgevers een reden kunnen zijn om geen vrouwelijke, arbeidsongeschikte of werkloze oudere 
werknemers aan te nemen. Dit financiële risico voor werkgevers wordt weggenomen door het recht 
op ziekengeld voor deze groep werknemers. 
 
Voorts heeft de ZW nog betekenis voor BW-werknemers, indien hun arbeidsovereenkomst eindigt 
tijdens ziekte. Dat doet zich vooral voor als een werknemer werkt op basis van een 
arbeidsovereenkomst voor bepaalde tijd. Ook een arbeidsovereenkomst voor onbepaalde tijd kan 
echter eindigen tijdens ziekte. Dat is bijvoorbeeld het geval als een werkgever failliet gaat of een 
werknemer tijdens de proeftijd wordt ontslagen. In deze situaties ontstaat recht op ziekengeld na 
het einde van de arbeidsovereenkomst. Tot het einde van die arbeidsovereenkomst moet de 
werkgever het loon doorbetalen. Deze groep vangnetters wordt veelal aangeduid als 
eindedienstverbanders. 
 
Een bijzondere groep BW-werknemers zijn uitzendkrachten. Zij werken vaak op grond van een 
uitzendovereenkomst met uitzendbeding. Dat wil zeggen dat de arbeidsovereenkomst eindigt als 
23
de uitzendkracht ziek wordt. Zij hebben dan direct recht op ziekengeld. Het belangrijkste verschil 
met eindedienstverbanders is dus dat zij niet eerst recht hebben op loondoorbetaling alvorens het 
recht op ziekengeld ontstaat. 
 
In het vorige hoofdstuk is reeds besproken dat de kring van verzekerden na de invoering van de 
ZW langzaam maar zeker is uitgebreid met diverse groepen werkenden. De reden daarvan is dat 
deze groepen in een sociaaleconomische positie verkeren die vergelijkbaar is met werknemers. 
Men spreekt in dit geval van fictieve dienstbetrekkingen. Voorbeelden zijn kleine aannemers van 
werk, provisiereizigers, musici, artiesten en thuiswerkers. 
 
                                           
21
 Kamerstukken II 2015/16, 30 982, nr. 25 
22
 Daarnaast zijn ambtenaren sinds 2001 verzekerd voor de ZW. Ook voor hun geldt dat de ZW 
nauwelijks materiële betekenis heeft, omdat zij bij ziekte gedurende maximaal 104 weken recht 
hebben op doorbetaling van hun salaris. 
23
 Dat wil overigens niet zeggen dat ze direct ziekengeld ontvangen, want er kunnen wachtdagen gelden (zie 
hierna). 
16 
 

 
het recht op ziekengeld nog niet is ontstaan in de genoemde perioden. De duur waarop recht heeft 
bestaan op een WW-uitkering of loondoorbetaling wordt overigens wel in mindering gebracht op de 
maximale periode van 104 weken. 
 
2.1.4 Verplichtingen vangnetter gericht op werkhervatting 
24
De ZW kent verschillende verplichtingen voor vangnetters om het werk te hervatten. De 
belangrijkste verplichting is dat een vangnetter passende arbeid dient te verkrijgen en, indien 
dergelijke arbeid beschikbaar is, deze ook dient te verrichten. Het UWV (of de eigenrisicodrager; 
zie hierna) ondersteunt de vangnetter daarbij. Bij dreigend langdurig ziekteverzuim doet het UWV 
een probleemanalyse binnen zes weken na de eerste dag van arbeidsongeschiktheid. Op basis 
daarvan maakt het UWV afspraken met de betrokkene die worden vastgelegd in een plan van 
aanpak. Dit plan moet regelmatig worden geëvalueerd. Als de vangnetter zijn afspraken niet 
nakomt, dan legt het UWV een sanctie op in de vorm van gedeeltelijke of gehele, tijdelijk of 
blijvende weigering van het ziekengeld. Voorts is de vangnetter verplicht om mee te werken aan 
re-integratiebevorderende activiteiten. Zo dient hij een scholing of opleiding te volgen die wenselijk 
wordt geacht voor zijn inschakeling in de arbeid. 
 
2.1.5 Uitvoering 
De ZW wordt uitgevoerd door het UWV. Werkgevers kunnen er echter voor kiezen om 
eigenrisicodrager te worden. In dat geval komt het ziekengeld volledig voor rekening van de 
werkgever. Voorts is de eigenrisicodragende werkgever verantwoordelijk voor de re-integratie van 
de vangnetter. 
 
2.2 De Wet Bezava 
 
In deze beleidsdoorlichting staat de periode 2010 tot en met 2016 centraal. De belangrijkste 
beleidswijziging in deze periode betrof de invoering van de Wet beperking ziekteverzuim en 
arbeidsongeschiktheid vangnetters (Wet Bezava). Het doel van deze wet is het beroep op de ZW 
terug te dringen door werkhervatting of herstel van vangnetters te bevorderen en hun instroom in 
de Wet WIA te voorkomen. De twee belangrijkste onderdelen (instrumenten) van deze wet 
25
betreffen de premiedifferentiatie ZW en WGA voor vangnetters (ZW-flex en WGA-flex) en de 
eerstejaars ZW-beoordeling. Het eerste onderdeel is op 1 januari 2014 en het tweede op 1 januari 
2013 in werking getreden. 
 
2.2.1 Premiedifferentiatie ZW-flex 
Bij de financiering moet onderscheid worden gemaakt tussen enerzijds het ziekengeld dat wordt 
verstrekt aan vangnetters bij nawerking, met een fictieve dienstbetrekking of na het einde van het 
dienstverband en anderzijds het ziekengeld dat in de overige situaties wordt verstrekt. In die 
overige situaties wordt het ziekengeld gefinancierd via een werkgeverspremie waarbij een landelijk 
uniform premiepercentage wordt gehanteerd. De financieringswijze in de eerstgenoemde situaties 
is door de invoering van de Wet Bezava fundamenteel gewijzigd. Tot 2014 werden de betreffende 
ZW-uitkeringen gefinancierd door een werkgeverspremie die sectoraal was gedifferentieerd. Dat 
betekende dat alle bedrijven binnen een sector dezelfde premie betaalden, althans dat hetzelfde 
premiepercentage werd toegepast over de verzekeringsplichtige loonsom. Vanaf 1 januari 2014 is 
dit voor (middel)grote bedrijven door de Wet Bezava veranderd. Sindsdien wordt het 
premiepercentage voor een groot bedrijf in een kalenderjaar (T) individueel bepaald door de ZW-
uitkeringen die in het tweede kalenderjaar daaraan voorafgaand (T-2) zijn verstrekt aan 
vangnetters die bij hem in dienst waren toen ze ziek werden (hierna bedrijfspremie). Bij 
middelgrote bedrijven wordt het premiepercentage vanaf 2014 deels individueel en deels sectoraal 
bepaald. 
 
Deze premiedifferentiatie geeft (middel)grote bedrijven een financiële prikkel om ziekteverzuim te 
voorkomen en – vooral – in duur te beperken. Immers, ziekteverzuim dat tot een beroep op de ZW 
leidt brengt financiële lasten voor de werkgever mee. Door tijdig re-integratiemaatregelen te 
nemen kan de verzuimduur worden verkort, met lagere uitkeringslasten en een lager 
premiepercentage van dien. 
 
De werkgever kan er ook voor kiezen om eigenrisicodrager te worden. De ZW-uitkeringen aan zijn 
(voormalige) werknemers komen dan geheel voor zijn rekening en hij hoeft dan geen ZW-premie 
                                           
24
 Daarnaast dient de vangnetter zijn herstel te bevorderen (zo dient hij tijdig geneeskundige hulp in te 
roepen) en heeft hij informatie- en medewerkingsverplichtingen. 
25
 Op WGA-flex wordt hierna niet ingegaan, omdat de beleidsdoorlichting enkel op de ZW betrekking heft. 
18 
 

 
zodoende (meer) zekerheid dat ze hun loon (in de vorm van ziekengeld) krijgen doorbetaald 
tijdens ziekte. 
 
 
 
2.3.2 Vangnetters zonder werkgever 
Onder de groep vangnetters zonder werkgever vallen werknemers van wie de arbeidsovereenkomst 
eindigt tijdens ziekte (mits die nog geen 104 weken heeft geduurd), waaronder uitzendkrachten die 
werken op basis van een uitzendovereenkomst met uitzendbeding, verzekerden die werken in een 
fictieve dienstbetrekking, verzekerden die ziek worden binnen vier weken na het einde van de 
verzekeringsplicht en zieke WW-gerechtigden. In deze situaties heeft de ZW twee doeleinden: 1. 
Het bieden van inkomensbescherming tijdens ziekte, althans gedurende een bepaalde periode. 2. 
Het beperken van het beroep op de ZW door ziekte en/of arbeidsongeschiktheid te voorkómen 
27
(preventie) of in duur te beperken (door herstel of re-integratie leidend tot werkhervatting). Het 
eerste doeleind staat vanwege moral hazard op gespannen voet met één van de instrumenten (te 
weten financiële prikkels voor vangnetters) waarmee het tweede doeleind wordt nagestreefd. 
Voorts kan een ander instrument (te weten financiële prikkels voor werkgevers) waarmee het 
tweede doeleind wordt nagestreefd tot ongewenste neveneffecten leiden in de vorm van 
risicoselectie. Al deze aspecten worden hierna achtereenvolgens toegelicht. 
 
Inkomensbescherming 
De ZW biedt zekerheid: een onzeker inkomensverlies (de kans dat men geen inkomen heeft omdat 
men niet kan werken door ziekte) wordt geruild voor een zeker inkomensverlies (de premie). 
Iedere werknemer weet dat er een kans bestaat dat hij ziek kan worden waardoor hij voor kortere 
of langere tijd niet kan werken en dus geen inkomen kan verdienen. Een uitzendkracht heeft 
bijvoorbeeld afgesproken om twee maanden te gaan werken bij een bepaald bedrijf tegen een 
inkomen van €2.000 per maand. De verwachting is dus dat hij in totaal €4.000 zal gaan verdienen. 
Er bestaat echter een kans dat de uitzendkracht ziek wordt, bijvoorbeeld na één maand, waardoor 
de uitzendovereenkomst (vanwege het uitzendbeding) eindigt. De uitzendkracht lijdt daardoor 
inkomensverlies; in het voorbeeld bedraagt dat €2.000. De ZW biedt bescherming tegen deze kans 
op inkomensverlies. De uitzendkracht ontvangt namelijk een uitkering (ziekengeld genoemd) van 
€1.400 gedurende zijn ziekteperiode. Met andere woorden, de ZW garandeert een bepaalde mate 
van inkomensbescherming. De ZW compenseert het inkomensverlies dus niet volledig. De reden 
daarvan is vangnetters een financiële prikkel te geven om arbeidsongeschiktheid te voorkomen dan 
wel niet langer dan noodzakelijk te laten duren (zie hierna). 
 
Preventie 
In de eerste plaats wordt opgemerkt dat onderscheid moet worden gemaakt tussen ziekte en 
arbeidsongeschiktheid. Ziekte leidt niet altijd tot arbeidsongeschiktheid in de zin van de ZW. Een 
ziekte hoeft immers niet te verhinderen dat iemand zijn arbeid kan verrichten. Het onderscheid is, 
ander dan bij re-integratie (zie hierna), bij preventie echter meer theoretisch dan praktisch. In de 
tweede plaats wordt opgemerkt dat ziekte en arbeidsongeschiktheid niet alleen door exogene 
factoren, dat wil zeggen niet door de mens te beïnvloeden factoren, wordt veroorzaakt. Zo kan een 
gevaarlijke werkomgeving of het gedrag van de verzekerde de kans vergroten dat hij ziek en 
arbeidsongeschikt raakt. Deze omstandigheden en dit gedrag kunnen worden veranderd door het 
nemen van bepaalde maatregelen. Als deze maatregelen beogen om ziekte en 
arbeidsongeschiktheid te voorkomen, spreken we van preventieve maatregelen. Dergelijke 
maatregelen zijn niet in de ZW opgenomen, omdat ze tot andere beleidsterreinen behoren. Zo is 
het volksgezondheidsbeleid er onder andere op gericht om de oorzaken te onderzoeken van 
bepaalde ziekten.  
 
De ZW beoogt wel op indirecte manier werkgevers en verzekerden te stimuleren om preventieve 
maatregelen te treffen. Dit gebeurt door financiële prikkels en verplichtingen. Voor werkgevers 
bestaan enkel financiële prikkels, omdat verplichtingen al in andere wetten zijn opgenomen 
(bijvoorbeeld de Arbeidsomstandighedenwet). De financieringswijze van de ZW is gebaseerd op de 
veronderstelling dat financiële prikkels voor werkgevers hen zullen stimuleren om te voorkomen 
dat hun werknemers arbeidsongeschikt raken (preventie). Immers, als daardoor minder 
                                           
27
 Dit tweede doel is ruimer omschreven dan in artikel 6 van de SZW-begroting. Daarin wordt als (tweede) doel 
omschreven dat de ZW zieke werknemers stimuleert om het werk te hervatten. Dat kan via herstel of re-
integratie. Preventie wordt ten onrechte niet genoemd. Zoals hierna nog aan de orde zal komen bevat met 
name de financieringswijze van de ZW financiële prikkels voor werkgevers om instroom in de ZW te 
voorkomen. 
20 
 

 
verkoudheid of het werk niet te hervatten ondanks dat ze zijn hersteld van hun ziekte. Tot slot 
kunnen er verzekerden zijn die misbruik maken van de verzekering, bijvoorbeeld door zichzelf 
opzettelijk te verwonden. Moral hazard leidt ertoe dat na de totstandkoming van de verzekering de 
kans om arbeidsongeschikt te raken groter wordt of dat de duur van een 
arbeidsongeschiktheidsperiode langer duurt dan zonder die verzekering. 
 
Een methode om moral hazard te bestrijden is door een eigen risico te introduceren voor 
verzekerden. Echter, hoe groter het eigen risico, des te minder inkomensbescherming. Daar moet 
een optimum worden gevonden. In de ZW is gekozen voor een eigen risico in de vorm van twee 
wachtdagen en door 70% van het inkomensverlies te compenseren. 
 
Risicoselectie 
De met de Wet Bezava ingevoerde premiedifferentiatie beoogt, als gezegd, (middel)grote bedrijven 
een financiële prikkel te geven om het beroep dat door hun werknemers op de ZW wordt gedaan, 
te beperken. Zo kan een werkgever bijvoorbeeld ziekteverzuim proberen te voorkomen door een 
verbetering van zijn arbeidsomstandigheden. Dit is een gewenst gevolg van de 
premiedifferentiatie. Deze kan echter ook ongewenste gevolgen hebben. Zo kan een werkgever het 
ziekteverzuim ook proberen terug te dringen door geen of minder werknemers met 
gezondheidsproblemen aan te nemen (risicoselectie). Voorts kan een werkgever meer gebruik 
maken van zelfstandigen dan van werknemers die onder de ZW vallen (afwenteling). Om 
risicoselectie te voorkomen is onder andere de Wet op de medische keuringen ingevoerd. Op grond 
van deze wet mogen werkgevers sollicitanten in beginsel niet medisch keuren of vragen stellen 
over hun gezondheidsverleden of –toestand. Daarnaast bestaat er op grond van de ZW voor 
bepaalde groepen arbeidsgehandicapte werknemers een no-riskpolis (zie hiervoor). Op deze wijze 
wordt beoogd om de mogelijk ongewenste gevolgen van de premiedifferentiatie in te dammen. 
 
2.4 Waarom een verplichte verzekering? 
 
In deze paragraaf komt aan de orde op grond van welke argumenten een verplichte verzekering 
tegen inkomensverlies als gevolg van ziekte kan worden gerechtvaardigd. Daarbij moet dezelfde 
tweedeling worden aangebracht als in de vorige paragraaf, omdat de ZW feitelijk twee 
verschillende soorten verzekeringen kent. De eerste verzekering geldt voor vangnetters met een 
werkgever. Dit is, als in de vorige paragraaf is betoogd, in feite een verplichte (directe) verzekering 
voor werkgevers tegen het risico van loondoorbetaling bij ziekte. In beginsel kan de werkgever dit 
risico verzekeren op de private markt, ook voor de bedoelde groepen werknemers (heringetreden 
arbeidsongeschikte en werkloze oudere werknemers) en in de bedoelde situaties (ziek door 
zwangerschap of bevalling). Het hogere verzuimrisico zal zich echter vertalen in een verhoging van 
de premie, met risicoselectie door werkgevers van dien. Om dit te voorkomen dient de premie 
onafhankelijk te zijn van de grootte van het risico (de kans op loondoorbetaling vanwege ziekte). 
Alleen de overheid kan, door een verplichte verzekering in te voeren, regelen dat hetzelfde 
premiepercentage geldt voor alle werkgevers in Nederland. Door dit uniforme premiepercentage 
leidt een hoger ziekteverzuim in de hiervoor genoemde gevallen niet of nauwelijks tot een 
verhoging van de premie. Bovendien kan die premie laag worden gehouden doordat zij wordt 
vastgesteld over de volledige premieplichtige loonsom, dus met inbegrip van de loonsom van 
werknemers die bij ziekte geen aanspraak hebben op ziekengeld. Het hogere ziekteverzuim van 
degenen die daar wel aanspraak op hebben, leidt zodoende niet tot een hoger financieel risico voor 
werkgevers. Dat kan voor werkgevers dus geen reden zijn om vrouwen (in de vruchtbare leeftijd), 
arbeidsgehandicapte of oudere werkloze werknemers aan te nemen. 
 
De tweede verzekering geldt voor vangnetters zonder werkgever. Dit is een verplichte verzekering 
tegen het risico van inkomensverlies als gevolg van ziekte. Een dergelijke verzekering zou in 
beginsel op de private markt kunnen worden afgesloten door de betreffende groep werkenden. Er 
zijn echter diverse redenen waardoor zo’n verzekering toch niet tot stand komt: 
   Er zullen personen zijn die de premie te hoog vinden.  
   Personen met gezondheidsproblemen kunnen worden geweigerd door verzekeraars 
(risicoselectie) of alleen met uitsluitingsclausules en/of een premieopslag worden geaccepteerd. 
   Omgekeerd kunnen gezonde personen ervoor  kiezen om geen verzekering af te sluiten, omdat 
ze een erg kleine kans hebben om inkomensverlies door ziekte te lijden. 
   Er zullen personen zijn die niet risico-avers zijn. 
   Er zullen personen zijn die hun risico te laag inschatten waardoor ze niet bereid zijn de door de 
verzekeraar (op het equivalentiebeginsel gebaseerde) gevraagde premie te betalen. Er komt 
dan geen verzekering tot stand, ondanks dat hun individuele welvaart daardoor zou toenemen. 
   Er zullen personen zijn die zich wel willen verzekeren, maar de beslissing voor zich uitschuiven 
of de verschillen tussen de aangeboden polissen niet goed kunnen doorgronden. Ook in deze 
22 
 

 
In de onderstaande tabel zijn de ziekte- en arbeidsongeschiktheidregelingen in de verschillende 
landen in chronologische volgorde qua ziekteduur weergeven. De tabel laat zien dat de regelingen 
erg verschillen van land tot land.   
24 
 

 
 
Risque social of risque professionnel 
Nederland is in vergelijking met de onderzochte landen het enige land dat geen onderscheid maakt 
naar de oorzaak van de arbeidsongeschiktheid. Alle onderzochte landen, behalve Nederland, 
kennen een verplichting voor werkgevers om voor hun werknemers een beroepsrisicoverzekering 
af te sluiten. Deze verzekeringen dekken onder andere het inkomensverlies door 
arbeidsgerelateerde ongevallen en beroepsziekten. Inkomensverlies door overige ongevallen 
(sport, verkeer, in en om het huis e.d.) en ziekten worden door de  algemene ziekte- en 
arbeidsongeschiktheidsverzekering gedekt. Het voornaamste verschil tussen beide soorten 
verzekeringen is dat op grond van de beroepsrisicoverzekering een hogere uitkering wordt 
verstrekt.    
 
Loondoorbetalingperiode 
Alle zes de onderzochte landen kennen daarnaast een periode van loondoorbetaling. Nergens komt 
deze echter in de buurt van 24 maanden die in Nederland bestaat. Zwitserland komt met negen  
maanden voor werknemers met een langdurig dienstverband het dichtst in de buurt. In de meeste 
van de onderzochte landen dienen werkgevers tussen de 70 en 100 procent van het loon door te 
betalen aan hun zieke werknemers.  
 
Ziektewet  
Na de periode van loondoorbetaling volgt in de meeste gevallen een ziektewetuitkering of direct 
een arbeidsongeschiktheidsuitkering. De duur van de ziektewetuitkering is met twee jaar in 
Nederland relatief lang, met dien verstande dat de ziektewetuitkering in Denemarken een 
onbepaalde duur heeft. De doelgroep die aanspraak maak op een ziektewetuitkering verschilt per 
land. In Nederland is de Ziektewet een vangnet voor werknemers die geen werkgever hebben of 
waarvan het niet wenselijk wordt geacht dat de werkgever het loon doorbetaalt bij ziekte. In 
Oostenrijk en Duitsland is de ziektewetuitkering daarentegen een vervolg op de 
loondoorbetalingsperiode voor alle werknemers. In Finland kunnen naast werknemers ook 
zelfstandigen aanspraak maken op een ziektewetuitkering.  
 
De hoogte van de ziektewetuitkeringen liggen tussen de 40 en 80 procent van het laatstverdiende 
loon. Men heeft niet altijd vanaf de eerste ziektedag aanspraak op een ziektewetuitkering, omdat 
er wachtdagen gelden. 
 
Activeringsmaatregelen arbeidsongeschiktheidsregelingen 
Alle zes de onderzochte landen hebben de afgelopen jaren hervormingen getroffen die zich richten 
op activering van uitkeringsgerechtigden. Zo bestaat er in Oostenrijk het fit2work programma 
waarin advies wordt gegeven aan werkgevers en werknemers over bevordering van de re-
integratie. Ook in het Verenigd Koninkrijk is aandacht voor re-integratiebegeleiding. Re-
integratiebegeleiding wordt verplicht gesteld voor zieken en arbeidsongeschikten van wie verwacht 
wordt dat zij binnen twaalf maanden fit for work zijn. De verplichtingen voor werkgevers in het 
Verenigd Koninkrijk zijn daarbij minimaal te noemen. Werkgevers in Finland kennen daarnaast de 
verplichting om preventieve bedrijfsgezondheidszorg te bieden. 
 
Conclusie 
Uit dit internationaal vergelijkende overzicht blijkt dat vooral de doelgroep van de Nederlandse ZW 
sterk afwijkt van de ziekengeldverzekeringen in andere Europese landen. Dit is het gevolg van het 
feit dat werknemers in Nederland bij ziekte recht hebben op loondoorbetaling gedurende maximaal 
104 weken. In geen enkel ander land bestaat zo’n lange loondoorbetalingplicht voor werkgevers. 
De ZW-uitkering is in die andere landen daarom een vervolg op de loondoorbetaling bij ziekte. Met 
andere woorden, de doelgroep van de ziekengeldverzekering in die landen bestaat vooral uit 
werknemers. Daarentegen bestaat de doelgroep van de Nederlandse ziekengeldverzekering, 
althans voor zover de ZW is gericht op inkomensbescherming, juist uit werkenden zonder 
werkgever. Vanwege dit grote verschil, zieke werknemers met werkgever c.q. zieke werkenden 
zonder werkgever, is het lastig harde uitspraken te doen over deze bevindingen. Daarom worden in 
deze beleidsdoorlichting geen lessen getrokken uit die buitenlandse ziekengeldverzekeringen.
26 
 

 
 
  
 
 
Deze gemiddelde duur verschilt sterk per vangnetgroep. De gemiddelde ZW-duur van 
uitzendkrachten is het kortst, terwijl die van de eindedienstverbanders het langst is. De 
gemiddelde ZW-duur van eindedienstverbanders daalt echter wel sterk na 2014. Dat hangt zeer 
waarschijnlijk samen met de volgende ontwikkeling in de uitzendbranche. Steeds meer 
uitzendbedrijven specialiseren zich in vaksectoren. Zij zenden werknemers uit op basis van een 
tijdelijke detacheringsovereenkomst in plaats van een uitzendovereenkomst met uitzendbeding. Bij 
ziekte wordt een werknemer in het eerste geval als eindedienstverbander aangemerkt en in het 
tweede geval als een uitzendkracht. Door deze verschuiving is de instroom van 
eindedienstverbanders de laatste jaren toegenomen (zie paragraaf 5.1.1 en paragraaf 1.1 van de 
bijlage). Deze ‘eindedienstdienstverbanders’ zijn relatief kort ziek op het moment dat ze instromen. 
Dat komt zeer waarschijnlijk doordat de tijdelijke detacheringsovereenkomsten korter van duur zijn 
dan de overige tijdelijke arbeidsovereenkomsten in een vaksector. Deze ‘eindedienstverbanders’ 
stromen daardoor relatief snel uit (zie paragraaf 5.1.3 en paragraaf 1.2 van de bijlage), waardoor 
de gemiddelde ZW-duur van eindedienstverbanders daalt. Voor een nadere toelichting op deze 
ontwikkeling in de uitzendbranche wordt verwezen naar hoofdstuk 5 en de bijlage. 
 
Tabel 3.1: Gemiddelde ziekteduur in weken (exclusief eigenrisicodragers) 
Jaar Uitzend EDV WW Zwangerscha Zwangerscha No-riskpolis 
krachten  p (voor) p (ná) 
2010 5,2 - 24,7 10,4* - - 
2011 5,2 - 28,4 11,6* -  10,3 
2012 5,3 - 28,8 11,6* -  10,7 
2013 14.3 57,1 26,0 8,3 32,1 11,3 
2014 14,6 55,6 27,1 8,6 33,1 11,3 
2015 7,4 44,7 25,6 9,1 32,9 11,1 
2016 6,0 36,8 27,6 9,4 32,9 10,0 
* geen onderscheid tussen voor en na zwangerschap in 2010, 2011 en 2012 
Bron: UWV Kwantitatieve informatie 2011-2016 
  
Uitkeringslasten 
Onderstaande tabel geeft de uitgaven op grond van het begrotingsartikel 6 weer in een reeks van 
2011 tot 2016 gepubliceerd in de Jaarverslag MinSZW2016. De uitgaven zijn in zijn totaliteit stabiel 
gebleven gedurende de periode 2011-2016. De ZW-uitkeringslasten zijn licht gedaald terwijl de 
WAZO-uitkeringslasten ten opzichte van 2011 in 2016 iets hoger zijn. De daling van de ZW-
uitkeringslasten is zeer waarschijnlijk het gevolg van het feit dat het aantal eigenrisicodragers de 
laatste jaren is toegenomen (zie paragraaf 5.1). In onderstaande tabel zijn enkel de lasten 
berekend van de ZW-uitkeringen aan vangnetters van werkgevers die bij het UWV zijn verzekerd. 
 
Tabel 3.2. Premiegefinancierde uitgaven artikel 6 (x € 1.000) 
 2011 2012 2013 2014 2015 2016 
ZW 1.551.000 1.594.000 1.6120.562 1.525.377 1.483.923 1.498.216  
WAZO 1.120.886 1.110.398 1.088.771 1.108.236 1.091.659 1.127.592  
Bron: SZW, Jaarverslag MinSZW 2016. 
 
3.2 Handhaving ZW 
 
In deze paragraaf komt eerst aan de orde hoe vaak de inlichtingen- en 
medewerkingsverplichtingen op grond van de ZW door vangnetters worden overtreden en in 
hoeveel gevallen dat tot een sanctie heeft geleid. Vervolgens wordt ingegaan op de gevolgen van 
de Fraudewet. 
 
3.2.1 Handhaving inlichtingen- en medewerkingverplichtingen 
 
De vangnetter dient desgevraagd of uit eigen beweging alle feiten en omstandigheden mee te 
delen die van invloed kunnen zijn op het recht op of de hoogte van een aangevraagde of 
toegekende uitkering (artikel 49 ZW). Het UWV controleert door middel van 
28 
 

 
3.3 Verbetering periodieke informatievoorziening ZW 
 
De cijfers in dit hoofdstuk zijn vooral gebaseerd op de kwantitatieve informatie die het UWV iedere 
vier maanden publiceert. Die informatie is in een aantal opzichten onvoldoende voor het analyseren 
van trends en het vergelijken van ontwikkelingen. Ten eerste zijn in de meeste gevallen enkel 
cijfers bekend over het beroep dat op de ZW wordt gedaan door vangnetters die op het moment 
dat ze ziek werden, werkzaam waren bij een werkgever die bij het UWV is verzekerd. Er ontbreken 
dus cijfers over het beroep dat wordt gedaan op de ZW door vangnetters die werken bij 
eigenrisicodragers. De hiervoor gepresenteerde cijfers geven daardoor een onvolledig beeld van 
het daadwerkelijke beroep dat op de ZW wordt gedaan. Zo lijkt de laatste jaren het aantal 
toekenningen te zijn afgenomen en de uitkeringslasten te zijn gedaald, maar dat komt doordat 
meer werkgevers eigenrisicodrager zijn geworden. De eerste aanbeveling aan het ministerie van 
SZW is daarom dat ook gegevens worden verzameld van het beroep dat wordt gedaan op de ZW 
door vangnetters die werkzaam waren bij eigenrisicodragers toen ze ziek werden. 
 
Ten tweede ontbreken een aantal belangrijke kengetallen in de kwantitatieve informatie die het 
UWV periodiek publiceert. Zo wordt wel informatie gegeven over het aantal toekenningen, maar 
niet over het aantal afwijzingen en de reden van afwijzing. Dat is belangrijke informatie over de 
wijze waarop het UWV (en de eigenrisicodrager) zijn poortwachterrol voor de ZW vervult. Verder 
wordt wel informatie verstrekt over de gemiddelde ziekteduur, maar niet over de 
uitstroompercentages per vangnetcategorie, dat wil zeggen hoeveel procent van een bepaald 
instroomcohort stroomt na bijvoorbeeld twee dagen een week, twee weken, enz. uit. Dit geeft 
gedetailleerdere informatie over (veranderingen in) de verblijfsduur in de ZW en maakt het 
mogelijk om vast te stellen welke vangnetcategorieën langer in de ZW verblijven. Tot slot wordt 
geen informatie gegeven over de arbeidsparticipatie van vangnetters. Iemand met een ZW-
uitkering kan immers geheel of gedeeltelijk het werk hebben hervat. Dit is relevante informatie om 
vast te stellen in hoeverre de doelstelling van de ZW om werkhervatting te bevorderen, wordt 
bereikt. De tweede aanbeveling is daarom dat de hiervoor genoemde kengetallen (naar 
vangnetcategorie) in de kwantitatieve informatie van het UWV wordt opgenomen. 
 
Ten derde kan momenteel geen goede vergelijking worden gemaakt tussen enerzijds het beroep 
dat door (de diverse groepen) vangnetters zonder werkgever op de ZW wordt gedaan en 
anderzijds werknemers die een beroep doen op de loondoorbetaling bij ziekte. Daarvoor dienen in 
ieder geval dezelfde soort kengetallen over beide groepen (en de subgroepen vangnetters zonder 
werkgever) te worden verzameld. Zo’n vergelijking is nuttig om te onderkennen waar 
verbeteringen mogelijk zijn. De derde aanbeveling is daarom om te bezien of het mogelijk is om 
dezelfde kengetallen te verzamelen over het beroep op loondoorbetaling bij ziekte en of de 
‘noemerproblemen’ kunnen worden opgelost. 
30 
 

 
 
Het aldus berekende dagloon kan lager of hoger zijn dan het hypothetische loon. Dat valt, vanwege 
dat hypothetische karakter, niet altijd eenvoudig vast te stellen. Voor vangnetters die een vast loon 
30
per dag verdienden voordat zij ziek werden, zal het dagloon vrijwel gelijk zijn aan het loon dat zij 
zouden hebben verdiend als zij niet ziek zouden zijn geweest. Voor vangnetters die een wisselend 
loon verdienden voordat zij ziek werden, zal het dagloon de ene dag hoger en de andere dag lager 
31
zijn dan zij eventueel zouden hebben verdiend als zij niet ziek zouden zijn geweest. Omdat niet 
valt vast te stellen of de vangnetter met wisselend loon, indien hij niet ziek zou zijn geweest, zou 
hebben gewerkt, en zo ja, hoeveel hij zou hebben verdiend, is de wijze waarop het dagloon wordt 
berekend, de best mogelijke benadering van het hypothetische loon. 
 
4.1.3 Omvang van het loonverlies 
De omvang van het loonverlies per dag is gelijk aan het dagloon, althans ingeval de ZW-
gerechtigde niet werkt. Indien hij daarentegen wel werkt, dan is de omvang van het loonverlies per 
dag gelijk aan het verschil tussen het dagloon en het met werken verdiende inkomen. Daarbij is 
het volgende van belang. Als de verzekerde dat inkomen al verdiende voordat hij ziek werd (hij 
had bijvoorbeeld twee banen) en door ziekte kan hij de ene arbeid niet meer verrichten maar de 
andere nog wel, dan wordt dat inkomen niet in mindering gebracht op het dagloon. Met andere 
woorden, alleen het inkomen dat de betrokkene gaat verdienen nadat hij ziek wordt, wordt in 
mindering gebracht op het dagloon. Dit is – gelet op de aard van de verzekering – de meest 
zuivere benadering om de omvang van het loonverlies te berekenen; het is immers een 
verzekering tegen het risico van loonderving als gevolg van ziekte. Als de ZW-gerechtigde – 
ondanks zijn ziekte – gedeeltelijk blijft werken of andere arbeid gaat verrichten, dan is zijn 
loonverlies als gevolg van ziekte wel lager dan zijn dagloon. 
 
4.1.4 Uitkering: in sommige gevallen 100% van het loonverlies gedurende uiterlijk 104 weken 
De hoogte van het ziekengeld per dag is niet voor iedere ZW-gerechtigde dezelfde. In vijf situaties 
bedraagt het 100% van het loonverlies per dag. Dit is het geval als de ziekte is veroorzaakt door 
zwangerschap, bevalling of orgaandonatie dan wel indien een heringetreden arbeidsongeschikte 
werknemer of heringetreden werkloze oudere werknemer ziek wordt. Doordat het loonverlies per 
dag in deze situaties volledig door de ZW wordt gecompenseerd, kan de werknemer zijn 
bestaansniveau tijdens ziekte handhaven. Immers, hij beschikt dan over (vrijwel) hetzelfde 
inkomen als voordat hij ziek werd. Dat wil overigens niet per definitie zeggen dat het ziekengeld, 
plus het eventuele (partner)inkomen, hoger is dan het voor hem geldende bestaansminimum. Het 
loonverlies per dag kan namelijk lager zijn dan (70% van) het WML per dag. Dat kan zich voordoen 
als de betrokken werknemer parttime werkt. Een gehuwde werknemer verdient daardoor 
bijvoorbeeld gemiddeld 80% WML per dag, terwijl zijn partner geen inkomen heeft. Om aan het 
criterium van het bestaansminimum te voldoen, zou het ziekengeld dan 100% WML per dag 
moeten bedragen. Tijdens ziekte zou de betreffende werknemer dan beter af zijn dan tijdens 
werken. Dat de werknemer in deze situatie een beroep moet doen op de bijstand, doet dan ook 
geen afbreuk aan de doeltreffendheid van de inkomensbescherming die de ZW biedt. De kans is 
immers zeer groot dat de werknemer al bijstand ontving toen hij werkte. 
 
Het ziekengeld wordt verstrekt zolang de betreffende werknemer ziek is, maar uiterlijk gedurende 
104 weken. Ook deze duur voldoet aan de maatstaf van het bestaansniveau. Deze maatstaf houdt 
immers in dat een werknemer tijdens ziekte zijn bestaansniveau gedurende korte tijd kan 
handhaven. Een periode van 104 weken is ruimschoots langer dan een ‘korte tijd’. Ook met de 
duur van 104 weken wordt voldaan aan de maatstaf van het bestaansminimum. Immers, de 
hoogte van het ziekengeld bedraagt gedurende de gehele periode 100% van het dagloon. De 
32
werknemer hoeft gedurende 104 weken dan ook geen beroep te doen op de bijstand. Hierop 
bestaan twee uitzonderingen. Bij heringetreden arbeidsongeschikte werknemers of heringetreden 
werkloze oudere werknemers bedraagt het ziekengeld gedurende het tweede ziektejaar 70% van 
het loonverlies. Daarover wordt in de eerste plaats opgemerkt dat dus 52 weken lang ziekengeld 
wordt verstrekt dat gelijk is aan de omvang van het loonverlies. Ook die periode is langer dan 
‘korte tijd’. In de tweede plaats wordt naar het hierna volgende verwezen voor de vraag of 70% 
van het loonverlies een adequate inkomensbescherming biedt. 
 
 
                                           
30
 Het kan zijn dat de betrokkene – als hij niet ziek was geweest - een loonsverhoging zou hebben gehad, 
bijvoorbeeld vanwege een jaarovergang. De daglonen worden daarom halfjaarlijks geïndexeerd. 
31
 Op sommige dagen zou de betrokkene, ook als hij niet ziek zou zijn geweest, toch niet hebben gewerkt. 
32
 Afgezien van de situatie die in de vorige alinea is beschreven. 
32 
 

 
wordt beoordeeld. Daarna volgen de WW- (65%), de WIA/WAO- (55%), de bijstands- (52%) en de 
AOW-uitkering (50%). 
 
Voorts werd ook in de beleidsdoorlichting WW geconcludeerd dat een uitkering van 70% van het 
laatstverdiende loon een adequate inkomensbescherming biedt. Er is geen reden om te 
veronderstellen dat deze conclusie niet geldt voor ZW-gerechtigden. Immers, degenen die 
verzekerd zijn voor de ZW, zijn ook verzekerd voor de WW. Afgezien van degenen die in vaste 
dienst hebben gewerkt, bestaan WW-gerechtigden dan ook uit personen die in dezelfde situatie 
verkeren als ZW-gerechtigden, althans zij hebben op basis van een zelfde soort overeenkomst 
arbeid verricht voordat zij respectievelijk werkloos of ziek werden. 
 
4.2 Doeltreffendheid beperken beroep op de ZW 
 
De ZW kent verschillende verplichtingen voor vangnetters om hun herstel te bevorderen, mee te 
werken aan re-integratie en het werk zo spoedig mogelijk te hervatten. Zo dient een vangnetter 
geneeskundige hulp in te roepen en passende arbeid te verkrijgen. Deze verplichtingen hebben alle 
tot doel om het beroep op de ZW zoveel mogelijk te beperken. In de onderzoeksperiode is er 
echter geen onderzoek gedaan naar de vraag of deze verplichtingen doeltreffend zijn. Dat is 
begrijpelijk, want zo’n onderzoek valt niet eenvoudig uit te voeren. Immers, er dient onderzocht te 
worden of de vangnetter – indien die verplichtingen niet zouden hebben bestaan – zich anders zou 
hebben gedragen. Bijvoorbeeld: zou een vangnetter, als hij niet verplicht zou zijn om passende 
arbeid te verkrijgen, niet hebben gezocht of gesolliciteerd naar een baan. Met andere woorden, een 
controlegroep ontbreekt. Maar ook als die wel zou bestaan, dan nog valt het effect van een 
bepaalde verplichting op de instroom in of uitstroom uit de ZW moeilijk te onderscheiden van het 
effect van de andere verplichtingen en de financiële prikkels op die instroom en uitstroom. Hierdoor 
kan niet worden vastgesteld of de hiervoor bedoelde verplichtingen het beoogde doel hebben 
bereikt. 
 
Wel kan worden gesteld dat die verplichtingen de vangnetter er bewust van maken dat van hem 
wordt verlangd dat hij zich inspant om te herstellen en het werk te hervatten. In die zin dragen de 
verplichtingen bij aan het beperken van het beroep op de ZW. Daarvoor is echter wel vereist dat 
vangnetters die verplichtingen kennen. Uit een onderzoek van Regioplan (2015) onder vangnetters 
die meer dan een half jaar ziek waren, blijkt dat twee derde van deze vangnetters weet dat er re-
integratieverplichtingen zijn verbonden aan de ZW-uitkering. Als echter wordt gevraagd naar de 
specifieke re-integratieverplichtingen die voor hen gelden, dan is iets meer dan de helft van de 
betreffende vangnetters daarmee bekend. Zo weet ruim de helft van de vangnetters dat zij de 
aanwijzingen van de verzekeringsarts, bedrijfsarts of arbodienst moeten opvolgen (56%) en 
moeten meewerken aan het opstellen van een plan van aanpak (53%). Verder blijkt dat slechts 
een derde van de vangnetters weet dat zij zich actief moeten opstellen om een baan te vinden 
(38%) en moeten deelnemen aan re-integratieactiviteiten (29%). 
De ZW bevat daarnaast financiële prikkels voor vangnetters zonder werkgever om het beroep op 
de ZW te beperken. Zo bestaan er twee wachtdagen en bedraagt de uitkering voor deze groep 
70% van het dagloon. Op basis van de huidige informatie kunnen echter geen harde uitspraken 
gedaan worden over de doeltreffendheid van deze financiële prikkels.  
 
4.3 Doelmatigheid uitvoering ZW 
 
Over de doelmatigheid van de uitvoering van de ZW kunnen geen harde uitspraken worden 
gedaan, omdat de daarvoor noodzakelijke gegevens ontbreken. Het criterium doematigheid is om 
verschillende redenen moeilijk te beoordelen. Doelmatigheid houdt in dat (de mate waarin) het 
doel is bereikt tegen zo laag mogelijke kosten is bereikt. Een eerste probleem is dat de ZW, als 
eerder gezegd, meerdere doelen kent: inkomensbescherming, het voorkomen van discriminatie bij 
de toegang tot de dienstbetrekking en het beperken van het beroep op de ZW. Voor de eerste twee 
doelen bestaan echter geen kengetallen en voor het laatstgenoemde doel kan men juist meerdere 
kengetallen hanteren (instroom, utstroom, gemiddelde duur). Een tweede probleem is dat ook de 
kosten niet eenvoudig in kaart te brengen. Hier doet zich ten eerste de vraag voor welke 
kostenposten in ogenschouw moeten worden genomen. Voorts worden er kosten gemaakt die geen 
directe relatie hebben met de hiervoor genoemde doelen. Zo kan iedere verzekerde een aanvraag 
indienen voor een uitkering. Het UWV is verplicht om daar een beslissing over te geven. De kosten 
daarvan leiden echter niet tot meer inkomensbescherming of minder beroep op de ZW. 
 
Vanwege de hiervoor genoemde problemen, beperkt deze beleidsdoorlichting zich – zoals 
gebruikelijk – tot de uitvoeringskosten. Deze kosten vallen onder beleidsartikel 11 van de SZW-
34 
 

 
5. Doeltreffendheid van de Wet Bezava 
 
In dit hoofdstuk komt aan de orde of de Wet Bezava (als belangrijk onderdeel van de Ziektewet) 
doeltreffend is geweest, dat wil zeggen heeft geleid tot een terugdringing van het beroep op de ZW 
en/of een lagere instroom in de WIA door werkhervatting of herstel van vangnetters (meer in het 
bijzonder eindedienstverbanders, uitzendkrachten en WW-gerechtigden). De Wet Bezava is 
ingevoerd nadat uit de evaluatie van onder meer de Wet WIA bleek dat het langdurig ziekteverzuim 
en instroom in de Wet WIA van de Ziektewetgerechtigden op een hoog niveau lag en bleef stijgen. 
In de ogen van de regering was dit ongewenst en waren maatregelen gewenst om dit terug te 
dringen.  
 
37
Het hoofdstuk is als volgt opgebouwd. In paragraaf 5.1 wordt ingegaan op de doeltreffendheid 
van de premiedifferentiatie ZW met betrekking tot respectievelijk de instroom in en uitstroom uit 
de ZW. Daarbij komt ook aan de orde of de premiedifferentiatie tot risicoselectie en/of afwenteling 
heeft geleid. In paragraaf 5.2 wordt ingegaan op de vraag of de eerstejaars ZW-beoordeling tot 
een versnelling van de uitstroom uit de ZW na het eerste ziektejaar heeft geleid. In paragraaf 5.3 
komt aan de orde of de instroom in de WIA is afgenomen door de premiedifferentiatie ZW en/of de 
eerstejaars ZW-beoordeling. In paragraaf 5.4 komen de overige instrumenten van de Wet Bezava 
aan de orde Tot slot volgt in paragraaf 5.5 een oordeel over de doeltreffendheid van de Wet 
Bezava. 
 
De in dit hoofdstuk gepresenteerde resultaten zijn voornamelijk gebaseerd op twee onderzoeken 
die in het kader van de evaluatie van de Wet Bezava zijn uitgevoerd. Het eerste onderzoek betrof 
een monitor van het UWV over de ontwikkelingen in de ZW, meer in het bijzonder betreffende de 
instroom in en de uitstroom uit de ZW over de jaren 2010 tot en met 2015. Daarnaast heeft SEO 
onderzoek verricht naar het causale verband tussen de premiedifferentiatie ZW en de instroom in 
en de uitstroom uit de ZW (effectmeting). 
 
5.1 Premiedifferentiatie ZW 
 
Tot 2014 werden de ZW-uitkeringen gefinancierd door een werkgeverspremie die sectoraal was 
gedifferentieerd. Dat betekende dat alle bedrijven binnen een sector dezelfde premie betaalden, 
althans hetzelfde premiepercentage hadden. Vanaf 1 januari 2014 is dit voor (middel)grote 
bedrijven door de Wet Bezava veranderd. Sindsdien wordt het premiepercentage voor een groot 
bedrijf in een kalenderjaar (T) individueel bepaald door de ZW-uitkeringen die in het tweede 
kalenderjaar daaraan voorafgaand (T-2) zijn verstrekt aan vangnetters die bij hem in dienst waren 
toen ze ziek werden (hierna bedrijfspremie). Bij middelgrote bedrijven wordt het premiepercentage 
vanaf 2014 deels individueel en deels sectoraal bepaald. 
 
Deze premiedifferentiatie geeft (middel)grote bedrijven een financiële prikkel om ziekteverzuim te 
voorkomen en – vooral – in duur te beperken. Immers, ziekteverzuim dat tot een beroep op de ZW 
leidt brengt vanaf 2014 hogere financiële lasten voor de werkgever mee. Door tijdig re-
integratiemaatregelen te nemen kan de verzuimduur worden verkort, met lagere uitkeringslasten 
en een lager premiepercentage van dien. 
 
De werkgever kan er ook voor kiezen om eigenrisicodrager te worden. De ZW-uitkeringen aan zijn 
(voormalige) werknemers komen dan geheel voor zijn rekening en hij hoeft dan geen ZW-premie 
af te dragen. Bovendien wordt hij dan verantwoordelijk voor de re-integratie van ‘zijn’ vangnetters. 
Uit de monitor van het UWV blijkt dat het aantal eigenrisicodragers de laatste jaren sterk is 
toegenomen, vooral onder grote bedrijven. In de uitzendsector heeft de grootste groei zich in 2013 
voorgedaan. Anno 2015 was – berekend naar aandeel in de loonsom – ruim 60% van de bedrijven 
in de uitzendsector eigenrisicodrager. Berekend naar aandeel in het aantal bedrijven, was 14% 
(600 van de 4.300) eigenrisicodrager in de uitzendsector. In de overige sectoren heeft de grootste 
groei zich in 2014 voorgedaan. Anno 2015 was ruim 30% (berekend naar aandeel in de loonsom) 
c.q. 2% (berekend naar aandeel in het aantal bedrijven) eigenrisicodrager in de overige sectoren. 
 
De vraag is of de in 2014 ingevoerde premiedifferentiatie doeltreffend is geweest. Daarbij wordt 
onderscheid gemaakt tussen ten eerste de instroom in en de uitstroom uit de ZW en ten tweede 
                                           
37
 Voor een uitgebreidere analyse wordt verwezen naar bijlage 1. 
36 
 

 
plaats van gedaald. Immers, in het eerste geval is de werkgeversperiode per definitie nul dagen en 
in het tweede geval in ieder geval langer.  
 
De toename van uitzendkrachten die op basis van een tijdelijke detacheringsovereenkomst werken 
kan daarnaast een gevolg zijn van een ander aannamebeleid van werkgevers, maar zeker is dat 
niet. Het is mogelijk dat werkgevers vaker werken met uitzendkrachten op basis van een 
detacheringsovereenkomst dan met werknemers op basis van een tijdelijke arbeidsovereenkomst. 
Ook in dit geval leidt dat tot een daling van de gemiddelde duur van de contractperiode en de 
gemiddelde duur van de werkgeversperiode in de vaksectoren. Deze substitutie leidt dus wel tot 
een daadwerkelijke daling van de gemiddelde duur van de werkgeversperiode en zodoende tot een 
verschuiving van loondoorbetaling naar ZW-uitkering. 
 
Dat de gemiddelde duur van de werkgeversperiode (voor eindedienstverbanders) daalt is als 
zodanig geen probleem. Het leidt weliswaar tot meer instroom in de ZW van 
eindedienstverbanders, maar daar staat tegenover dat minder uitzendkrachten de ZW instromen. 
De beide genoemde vormen van substitutie hebben een tegengesteld effect op de verhouding 
tussen enerzijds de loondoorbetalingsperiode en anderzijds de ZW-periode bij ziekteverzuim. Welk 
effect zwaarder weegt, is onbekend. 
 
5.1.2 Instroom in de ZW: uitzendkrachten 
De verwachting is dat de instroomkans in de ZW van uitzendkrachten niet is gedaald Dat komt 
doordat de uitzendovereenkomst eindigt bij ziekte. Vervolgens  ontstaat na één of twee 
wachtdagen aanspraak op ziekengeld. Deze periode is te kort om door middel van re-integratie te 
voorkomen dat een zieke uitzendkracht de ZW instroomt. 
 
De instroomkans in de ZW van uitzendkrachten is vanaf 2013 gedaald: van 44% in 2012 naar 37% 
in 2015. Vooral bij kleine uitzendbedrijven is het instroompercentage gedaald. Dit komt 
waarschijnlijk doordat kleine uitzendbedrijven hun uitzendkrachten die korter dan twee dagen ziek 
zijn geweest, niet altijd melden bij het UWV. Als het instroompercentage wordt berekend door een 
zieke uitzendkracht pas tot de instroom te rekenen nadat hij vier weken ziek is geweest, dan is het 
instroompercentage vanaf 2013 niet gedaald. De premiedifferentiatie blijkt dan ook geen effect te 
hebben gehad op de instroom vanuit de uitzendsector. Dat wil zeggen dat de premiedifferentiatie, 
conform de verwachting, niet heeft geleid tot een significant grotere daling van de instroomkans bij 
(middel)grote uitzendbedrijven dan bij kleine uitzendbedrijven.  
 
5.1.3 Uitstroom uit de ZW: eindedienstverbanders 
De uitstroom uit de ZW van eindedienstverbanders is licht versneld in het eerste ziektejaar. Dat 
kan echter niet worden toegerekend aan de premiedifferentiatie, maar wordt volledig verklaard 
door de versnelde uitstroom in de sectoren 20, 45 en 52. Dat zijn de sectoren, zoals eerder 
gezegd, waarin veel uitzendbedrijven actief zijn (geworden). In die sectoren is de instroom 
toegenomen van eindedienstverbanders die relatief kort ziek zijn. Deze stromen ook relatief snel 
uit. De toename van uitzendkrachten die op basis van een detacheringsovereenkomst werken en 
de daling van de gemiddelde duur van de werkgevers- of loondoorbetalingsperiode, leiden dus tot 
een versnelde uitstroom. Het effect hiervan op de uitstroomkans ZW kan, evenals bij de 
instroomkans ZW, niet worden onderscheiden van het effect van de premiedifferentiatie op die 
uitstroomkans. Daardoor kan ook niet worden vastgesteld of de premiedifferentiatie ZW 
doeltreffend is geweest bij het bevorderen dat eindedienstverbanders uitstromen. 
 
5.1.4 Uitstroom uit de ZW: uitzendkrachten 
De hiervoor genoemde problemen om de doeltreffendheid van de premiedifferentiatie vast te 
stellen doen zich bij uitzendkrachten niet voor. Dat komt doordat hier geen sprake is van een 
werkgevers- of loondoorbetalingsperiode, omdat de uitzendovereenkomst met uitzendbeding direct 
eindigt bij ziekte. De premiedifferentiatie blijkt inderdaad doeltreffend te zijn geweest. Deze heeft 
bij (middel)grote bedrijven tot een significant snellere uitstroom van uitzendkrachten geleid dan bij 
kleine bedrijven. Zo is voor degenen met een eerste ziektedag in 2014 de kans om na drie 
maanden uit te stromen door de premiedifferentiatie gestegen van 99% naar 99,5%. Anders 
gezegd, het aandeel uitzendkrachten dat na drie maanden ziekte nog een uitkering ontvangt is 
gehalveerd. Dit is in overeenstemming met wat werd beoogd: (middel)grote uitzendbedrijven zijn 
door de grotere financiële prikkel gestimuleerd om hun zieke uitzendkrachten sneller te re-
integreren. 
 
De premiedifferentiatie heeft ertoe geleid dat 7.500 meer uitzendkrachten een baan hebben 
gevonden, voornamelijk via het uitzendbedrijf door wie zij werden uitgezonden toen ze ziek 
38 
 

 
WW-gerechtigden Niet van toepassing. De uitstroomkans na 13 
maanden uit de ZW is 
toegenomen van 76,9% naar 
83,2%. 
Overige Geen aanwijzingen voor De instroomkans in de WIA is 
risicoselectie en gedaald. 
afwenteling. 
1
 Een op de drie vangnetters is minder dan 35% arbeidsongeschikt verklaard bij de eerstejaars 
ZW-beoordeling. 
 
5.4 Overige instrumenten in de Wet Bezava 
 
40
Behalve premiedifferentiatie ZW-flex en de eerstejaars ZW-beoordeling, zijn nog drie andere 
instrumenten in de Wet Bezava opgenomen om het beroep op de ZW terug te dringen. 
 
Ten eerste zijn de re-integratie- en sollicitatieverplichtingen voor vangnetters aangescherpt. Zo 
wordt van de vangnetter een actieve opstelling verwacht gericht op herstel en werkhervatting, 
moet hij aanwijzingen van de verzekeringsarts opvolgen en meewerken aan geboden re-
integratiedienstverlening. Als de vangnetter deze verplichtingen niet nakomt, geeft het UWV een 
waarschuwing of legt het een maatregel op. In hoeverre vangnetters zich als gevolg hiervan meer 
zijn gaan inspannen, kan niet worden vastgesteld, omdat de ondernomen re-integratieactiviteiten 
niet digitaal worden opgeslagen. Wel kan worden vastgesteld of het UWV meer waarschuwingen 
heeft gegeven of meer maatregelen heeft opgelegd. Vanaf 2010 stijgt het percentage 
vangnetgevallen dat een waarschuwing of maatregel krijgt opgelegd, maar deze stijging heeft zich 
vanaf de tweede helft van 2013 niet voortgezet. Bovendien is het aantal waarschuwingen of 
maatregelen vanwege het onvoldoende meewerken aan re-integratie gering. 
 
Ten tweede kan het UWV convenanten afsluiten met werkgevers of brancheorganisaties waarin 
afspraken worden opgenomen over de re-integratie en begeleiding van vangnetters. Via zo’n 
convenant kan het UWV met de werkgever of de brancheorganisatie afspreken op welke wijze zal 
worden gezocht naar het matchen van vangnetters met de beschikbare plaatsen in het bedrijf of de 
branche. Het UWV en de uitzendbranche hebben, na een bemoedigende pilot, in 2013 een dergelijk 
convenant gesloten. Op basis van dit convenant staat de re-integratie naar passende arbeid binnen 
de uitzendsector zelf centraal. De doeltreffendheid van dit convenant is niet expliciet onderzocht. 
Wel blijkt, als eerder gezegd, dat de werkhervatting van zieke uitzendkrachten sinds de Wet 
Bezava significant is toegenomen. Bovendien vindt deze werkhervatting in de meeste gevallen 
plaats via het uitzendbedrijf door wie de vangnetter werd uitgezonden toen hij ziek werd. In 
hoeverre dit een gevolg is van het convenant kan echter niet worden vastgesteld. 
 
Ten derde is de maximale periode van een proefplaatsing verlengd van drie naar zes maanden. Een 
proefplaatsing houdt in dat een vangnetter gaat werken met behoud van uitkering. Voorwaarde 
voor de werkgever is dat hij de vangnetter een dienstverband aanbiedt na afloop van de 
proefplaatsing, indien de vangnetter naar tevredenheid functioneert. Van dit instrument wordt 
weinig gebruikgemaakt (een ruime driehonderd keer per jaar). De belangrijkste oorzaak daarvan is 
dat het instrument voor werkgevers niet aantrekkelijk is vanwege de daaraan verbonden 
verplichting om de vangnetter een dienstverband aan te bieden na afloop van de proefperiode. 
 
5.5 Oordeel over de doeltreffendheid van de Wet Bezava 
 
Allereerst moet worden opgemerkt dat het nog te vroeg is om een definitief oordeel te kunnen 
geven over de doeltreffendheid van alle instrumenten in de Wet Bezava. De premiedifferentiatie 
ZW-flex is op 1 januari 2014 ingevoerd. Definitieve cijfers over de instroom in en de uitstroom uit 
de ZW in een kalenderjaar kunnen pas worden gegeven als twee jaar na dat kalenderjaar zijn 
verstreken. Zo is van de vangnetters die in 2014 ziek worden, niet eerder dan na afloop van 2016 
bekend hoe lang zij een ZW-uitkering hebben ontvangen. Het voorgaande geldt nog sterker voor 
de WGA: van de vangnetters die in 2014 ziek worden, is pas na 2016 duidelijk hoeveel ervan de 
WGA instroomden. 
 
Wel kan nu al worden vastgesteld dat het belangrijkste instrument van de Wet Bezava, te weten de 
premiedifferentiatie ZW-flex, het beoogde doel heeft bereikt ten aanzien van zieke 
uitzendkrachten. De uitstroom uit de ZW van uitzendkrachten bij (middel)grote bedrijven is 
                                           
40
 En WGA-flex, maar die valt niet onder het onderwerp van deze beleidsdoorlichting. 
40 
 

 
6. WAZO, TAS en ZV BES 
 
6.1 Zwangerschaps- en bevallingsregeling in de WAZO 
 
In hoofdstuk 3 van de Wet arbeid en zorg (WAZO) is inhoud gegeven aan de beleidsdoelstelling om 
werkenden te beschermen tegen de financiële gevolgen van zwangerschap. De Wazo is op 1 
december 2001 in werking getreden. Voordien werd een uitkering verstrekt aan zwangere en pas 
bevallen werkneemsters op grond van de Ziektewet.  
 
De verlofuitkeringen 
Aan de vrouwelijke werknemer wordt in verband met haar zwangerschap verlof toegekend 
gedurende minimaal 16 weken. Het zwangerschapsverlof gaat zes tot vier weken voor de 
vermoedelijke  datum van bevalling in. Na de dag van de geboorte spreken we van bevallingsverlof 
en dit eindigt tien tot twaalf weken na de bevalling. Vindt de bevalling eerder plaats dan verwacht, 
dan wordt het niet genoten zwangerschapsverlof toegevoegd aan het bevallingsverlof, zodat altijd 
een totale verlofperiode van minimaal zestien weken ontstaat. Vindt de bevalling later plaats dan 
verwacht, dan wordt het bevallingsverlof verlengd, zodat de vrouw ten minste tien weken verlof 
geniet na de bevalling. De totale verlofperiode bedraagt in dat geval meer dan zestien weken. De 
totale verlofperiode kan ook meer dan zestien weken bedragen als er sprake is van een 
meerlingenzwangerschap (sinds 1 april 2016) of bij langdurige ziekenhuisopname van het kind 
(sinds 1 januari 2015).  
 
De verlofperiode van zestien weken is overigens langer dan de periode van veertien weken die in 
de Europese Zwangerschapsrichtlijn wordt gehanteerd. Daarnaast is de verlofperiode ook langer 
dan de periode dat de vrouwelijke werknemer op grond van de Arbeidstijdenwet geen arbeid mag 
verrichten; de werkgever moet de arbeid zó organiseren dat de vrouwelijke werknemer tussen vier 
weken voor de bevalling en zes weken na de bevalling geen arbeid verricht.    
  
De Wazo voorziet naast het toekennen van een verlofperiode van (tenminste) zestien weken ook in 
financiële schadeloosstelling in de vorm van het recht op een uitkering gedurende de verlofperiode. 
De vrouwelijke werknemer dient de uitkering aan te vragen via de werkgever bij UWV. De uitkering 
wordt maandelijks uitbetaald. De hoogte van de uitkering is gelijk aan het dagloon, maar kan niet 
meer bedragen dan het zogenoemde maximum dagloon (per 01-07-2016 € 203,85). Dit maximum 
geldt ook voor andere uitkeringen in de Wazo en de Ziektewet. Voor de (verhoudingsgewijs 
beperkte) groep vrouwen die ten tijde van het zwangerschaps- en bevallingsverlof een hoger 
dagloon kent dan het maximum, is de financiële schadeloosstelling dus niet volledig.  
 
De verlofuitkering wordt ook toegekend voor de periode dat het verlof wordt verlengd: 
.  omdat de bevalling later plaatsvindt dan verwacht; 
.  bij de zwangerschap van een meerling (maximaal vier weken extra zwangerschapsverlof bij de 
zwangerschap van een meerling, vanaf 1 april 2016); 
. bij langdurige ziekenhuisopname van het kind na de bevalling (couveuseregeling, vanaf 1 januari 
2015). 
In al deze gevallen waarin de totale verlofperiode langer is dan het minimum van 16 weken wordt 
een uitkering verstrekt opdat de vrouw geen financiële schade ondervindt van het feit dat 
gedurende de verlofperiode geen recht op loon bestaat.   
 
De financiële schadeloosstelling zoals die geldt voor vrouwelijke werknemers is ook van toepassing 
op zogenoemde vrouwelijke gelijkgestelden (d.w.z. vrouwen met recht op een WW-, ZW-, of 
loongerelateerde WGA-uitkering). De Wazo kent de vrouwelijke gelijkgestelde geen recht op 
zwangerschaps- en bevallingsverlof toe, omdat zij niet werkzaam is. Wel kent de Wazo de 
gelijkgestelde dezelfde financiële schadeloosstelling toe als de vrouwelijke werknemer, i.c. een 
uitkering ter hoogte van het dagloon tot aan het maximum dagloon. De gelijkgestelde dient de 
uitkering zelf aan te vragen. 
 
Regeling zelfstandig en zwanger  
Tenslotte kent de Wazo een regeling van een zwangerschaps- en bevallingsverlof voor  vrouwen 
die werkzaam zijn als zelfstandige. De Wazo voorziet op twee manieren in financiële 
schadeloosstelling van vrouwelijke zelfstandigen bij zwangerschap.  
. een uitkering in verband met de zwangerschap en bevalling; of  
. een uitkering ter hoogte van vervanging. 
Dit is neergelegd in de Regeling Zelfstandig en zwanger. 
  
42 
 

 
van de loonderving tijdens het verlof, terwijl men na afloop van het verlof stopt met werken en niet 
langer loon ontvangt. In mindere mate geldt dit ten aanzien van vrouwen die minder gaan werken 
na de bevalling (31%).  
 
  
44 
 

 
arbeidsovereenkomst aangegaan voor onbepaalde tijd, ongeacht het voortduren van de 
arbeidsovereenkomst. Voor een arbeidsovereenkomst aangegaan voor bepaalde tijd vervalt dit 
recht na verloop van de periode waarvoor zij is aangegaan maar uiterlijk twee jaren na de dag van 
de ziektemelding wegens eenzelfde ziekteoorzaak en onafgebroken arbeidsongeschiktheid 
gedurende deze periode.” Consequentie van de regeling is dat in geval van een andere 
ziekteoorzaak de periode van twee jaar weer opnieuw begint te lopen.  
 
Onder de conditie dat de werkgever de werknemer ten minste een bedrag van gelijke omvang 
doorgetaald, wordt de uitkering aan de werkgever betaald. Hier ligt een relatie met de 
loondoorbetalingsverplichting die is vastgelegd in het Burgerlijk Wetboek BES. In artikel 1614c van 
het BW BES is bepaald dat de arbeider zijn aanspraak op loon ‘voor een betrekkelijk korte tijd’ 
behoudt. Deze duurbepaling is niet nader gespecificeerd en het artikel kent de mogelijkheid om er 
bij schriftelijke overeenkomst of reglement van af te wijken.   
 
De uitvoering van de ZV BES ligt bij de minister. Er is sprake van premieheffing, maar de ZV is 
feitelijk een begrotingsgefinancierde regeling (er is geen fonds). In Caribisch Nederland is een 
eigen uitvoeringsunit van het departement actief, die namens de minister belast is met de 
uitvoering van de sociale zekerheidswetten. Het hoofd van deze zogeheten ‘RCN-unit SZW’ neemt 
namens de minister de beschikkingen. 
 
Doeltreffendheid en doelmatigheid ZV BES 
Naar de doeltreffendheid van de ZV BES is niet expliciet onderzoek gedaan. Bij gelegenheid van de 
staatkundige transitie is het oude stelsel van de Nederlandse Antillen beleidsarm overgenomen. 
Hierbij is aangenomen dat de dekking van de ZV zoals die bestond passend zou zijn binnen de 
context van Caribisch Nederland. Op basis van inmiddels zes jaar (uitvoerings)ervaring met de ZV 
BES is wel een aantal kanttekeningen te maken, zoals het nagenoeg ontbreken van wettelijke 
handvatten voor re-integratie. Een dekkend beeld ontbreekt doordat er nog weinig (statistische) 
informatie wordt gegenereerd. Zo is er maar weinig informatie over de mate waarin de 
loondoorbetaling op grond van het BW BES in de praktijk de bodem van 80% die met de ZV BES 
wordt gelegd, aanvult. Sommige CAO’s bevatten wel een regeling daarover, maar het aantal CAO’s 
in Caribisch Nederland is beperkt.  
 
Naar aanleiding van de tot dusver met de ZV BES opgedane ervaringen is inmiddels een aantal 
beleidsopties met de openbare lichamen Bonaire, Sint Eustatius en Saba gedeeld. Dit betreft onder 
meer het aanbrengen van wettelijk handvatten voor re-integratie en het expliciteren van de 
loondoorbetalingsverplichting (beide zaken die annex aan de ZV BES, in het BW BES, dienen te 
worden geregeld). Ten aanzien van de ZV BES is van de zijde van de openbare lichamen met klem 
gevraagd om de situatie waarin de werkgever gedurende het wettelijk zwangerschaps- en 
bevallingsverlof 20% van de loonkosten moet betalen (namelijk het deel dat niet wordt vergoed 
vanuit de ZV BES) te beëindigen en in deze situatie vanuit de ZV zorg te dragen voor een 100% 
vergoeding van het loon. 
 
Over de doelmatigheid van de uitvoering van de ZV BES kunnen net als bij de Europees 
Nederlandse ZW geen harde uitspraken worden gedaan. Daar komt bij dat de schaal van Caribisch 
Nederland bijzondere uitdagingen voor de uitvoering impliceert. Een voorbeeld daarvan betreft  de 
beoordeling op de derde ziektedag. Op Bonaire heeft de RCN-unit SZW daarvoor een vaste 
controlerend geneesheer aangesteld, maar op de schaal van de veel kleinere eilanden Saba en Sint 
Eustatius is dat niet mogelijk, of in elk geval niet doelmatig gezien het veel kleinere volume. 
Daarom heeft SZW ervoor gekozen de medische beoordeling die aan het uitkeringsproces 
voorafgaat op deze twee eilanden uit te besteden aan een externe partij. Het resultaat daarvan is 
hogere kosten, maar wel een betere kwaliteit en continuïteit van de uitvoering.  
 
De voor de ZV BES te maken beleidskeuzes worden betrokken bij de voor Caribisch Nederland op 
te stellen sociaaleconomische agenda. 
46 
 

 
echter geregeld in het BW. Dit doet de vraag rijzen of de verplichte verzekering voor degenen die 
niet werkzaam zijn op basis van een arbeidsovereenkomst moet worden gehandhaafd. Het 
argument om hen onder de kring van verzekerden te brengen was dat zij sociaaleconomisch in een 
vergelijkbare positie verkeerden als werknemers, omdat zij voor hun inkomen meestal afhankelijk 
waren van één of enkele opdrachtgevers (zie paragrafen 1.2 en 2.1.1). Heden ten dage kan echter 
worden betoogd dat zij sociaaleconomisch in een vergelijkbare positie verkeren als zelfstandigen 
zonder personeel (zzp’ers). Voor deze groep bestaat geen verplichte ziekteverzekering. Het is 
daarom verdedigbaar om de verplichte verzekering af te schaffen voor degenen die werkzaam zijn 
in fictieve dienstbetrekkingen (zoals musici, artiesten en thuiswerkers) en voor uitzendkrachten. 
Eventueel met een vangnetvoorziening voor degenen die geen verzekering op de markt kunnen 
afsluiten door risicoselectie van verzekeraars. Ook de verplichte verzekering voor WW-gerechtigden 
kan worden afgeschaft. Dit valt te rechtvaardigen omdat een werknemer die na ontslag niet aan de 
referte-eis voldoet en dus geen recht heeft op WW, bij ziekte ook geen recht op ziekengeld heeft. 
Daarom kan ook het recht op ziekengeld voor eindedienstverbanders worden afgeschaft. Het zou 
onbillijk zijn dat een werknemer die vlak voor het einde van zijn (tijdelijke) dienstbetrekking ziek 
wordt, wel recht heeft op ziekengeld na het einde van die dienstbetrekking, maar een werknemer 
die ziek wordt vlak na het einde van zijn (tijdelijke) dienstbetrekking geen recht heeft op 
ziekengeld. Tot slot brengt dit mee dat ook geen recht op ziekengeld ontstaat als een werknemer 
in de zin van de ZW ziek wordt binnen vier weken na het einde van de verzekeringsplicht 
43
(nawerking). 
 
Voordelen 
 De keuzevrijheid voor de werkenden onder vangnetters zonder werkgever neemt toe. Men kan 
immers zelf beslissen of men zich wel of niet verzekert tegen inkomensverlies vanwege ziekte. 
 Degenen die zich niet privaat verzekeren krijgen een grotere financiële prikkel om bij ziekte het 
werk te hervatten, met een vergroting van het arbeidsaanbod van dien. 
 
Nadelen 
 Niet iedere vangnetter zonder werkgever zal of kan zich op de private markt verzekeren 
(vergelijk zzp’ers). Voor de redenen daarvoor wordt verwezen naar paragraaf 2.4. Als zij zich 
niet verzekeren, neemt hun mate van inkomensbescherming af tijdens ziekte. 
 Het voorgaande kan tot een groter beroep op de bijstand leiden. 
 De solidariteit met vangnetters zonder werkgever neemt af. De ZW-premie wordt nu immers 
door hun werkgevers/opdrachtgevers betaald, terwijl – na afschaffing van de verzekeringsplicht 
– zij zelf de premie moeten betalen ingeval ze zich privaat verzekeren. 
 Dit leidt tot een groter verschil tussen vaste en flexmedewerkers. Waarbij flexmedewerkers 
aantrekkelijker worden.  
 
Financiële effecten 
Dit voorstel levert naar verwachting een besparing op van € 0,6 mld. op de Ziektewet. Hierbij is 
rekening gehouden met een weglek naar de bijstand/WW. De besparing op de uitvoeringskosten 
bedraagt ca. € 100 mln. Wanneer deze beleidsoptie wordt omgezet in beleid zal UWV echter eerst 
een gedetailleerde uitvoeringstoets uitvoeren. Het effect op de WIA valt op voorhand niet in te 
schatten maar is mogelijk fors. Mogelijk neemt de WIA-instroom af doordat er een sterke financiële 
prikkel is voor uitzendkrachten, eindedienstverbanders en zieke werklozen om het werk te 
hervatten. Daartegenover staat echter dat er prikkels voor de werkgever tot snelle re-integratie 
vervallen (premiedifferentiatie of eigenrisicodragerschap), na 1 jaar vindt geen 
eerstejaarsziektewetbeoordeling meer plaats, er vervallen re-integratieverplichtingen voor de zieke 
vangnetter en mogelijk maakt de financiële onzekerheid deze groepen zieker. 
 
Optie B. Invoering van een referte-eis voor vangnetters zonder werkgever (cfm. WW) 
Anders dan voor het recht op een WW-uitkering hoeft een vangnetter niet een bepaalde periode te 
hebben gewerkt voor het verkrijgen van een recht op ziekengeld. In het uiterste geval kan iemand 
zonder te werken, gedurende 104 weken ziekengeld ontvangen. Dat doet zich voor ingeval de 
                                           
43
 De verzekeringsplicht voor de ZW blijft wel bestaan, omdat de no-riskpolis voor vrouwelijk werknemers bij 
ziekte vanwege zwangerschap of bevalling, voor werknemers die ziek zijn als gevolg van orgaandonatie en voor 
heringetreden arbeidsongeschikte werknemers en heringetreden werkloze oudere werknemers, blijft bestaan. 
48 
 

 
werkhervatting. De werkgever moet uiteraard wel voldoende tijd hebben om een zieke werknemer 
te kunnen re-integreren. Bij een korte duur van de loondoorbetalingsperiode zal hij instroom in de 
45
ZW niet tot nauwelijks kunnen voorkomen. Om de instroom in de ZW terug te dringen, wordt in 
deze optie dan ook voorgesteld dat een tijdelijke dienstbetrekking bij ziekte pas eindigt ingeval de 
werknemer ten minste zes maanden ziek is geweest. 
 
Voordelen 
 Werkgeversprikkels om zieke werknemers te re-integreren zullen toenemen. Dit leidt tot lagere 
instroom in de ZW.  
 De mate van inkomensbescherming voor eindedienstverbanders is dezelfde als in de huidige 
situatie (in plaats van recht op ziekengeld van 70% dagloon bestaat recht op 70% 
loondoorbetaling). 
 Dit voorstel maakt het verschil tussen vaste en flexmedewerkers kleiner.  
 
Nadelen 
 Tijdelijke arbeidsovereenkomsten worden duurder voor werkgevers en brengen meer re-
integratieverplichtingen met zich mee. Dit kan tot risicoselectie door werkgevers leiden. 
Daarnaast kunnen werkgevers meer gebruik gaan maken van zzp’ers in plaats van tijdelijke 
werknemers. 
 Werkgevers ervaren veel verplichtingen m.b.t. loondoorbetaling bij ziekte en 
ziektewetverplichtingen. Dit voorstel vergroot deze verplichtingen.  
 
Financiële effecten 
Dit voorstel zal naar verwachting een besparing opleveren op de ZW van ca. € 3 mln. door 
toegenomen werkgeversprikkels voor re-integratie. Dit leidt ook tot een besparing van ca. € 15 
mln. op de WIA. Rekening houdend met weglek naar de bijstand/WW levert deze maatregel een 
besparing op van ca. € 15 mln. Daarnaast vindt er een verschuiving plaats van publieke ZW-
uitgaven naar private ZW-uitgaven van ca. € 100 mln. De besparing op de uitvoeringskosten 
bedraagt ca. € 4 mln. Wanneer deze beleidsoptie wordt omgezet in beleid zal UWV echter eerst een 
gedetailleerde uitvoeringstoets uitvoeren. 
 
Optie E. Verlaging ZW-uitkering naar 70% WML 
Om de financiële prikkel tot werkhervatting voor vangnetters zonder werkgever te vergroten, zou 
de ZW-uitkering kunnen worden verlaagd naar 70% WML, maar niet hoger dan 70% van het 
dagloon. Dat laatste is van belang voor degenen die minder dan het WML per dag hebben verdiend 
voordat ze ziek werden. Hiermee wordt voldaan aan het oorspronkelijke doel van de ZW om 
armoede te voorkomen. Doordat de TW blijft bestaan, voorkomt een uitkering van 70% WML dat 
een vangnetter een beroep moet doen op de bijstand. 
 
Voordelen 
 Het leidt tot minder instroom in en versnelde uitstroom uit de ZW (doordat de moral hazard 
wordt verlaagd). 
 De werkgelegenheid onder vangnetters zonder werkgever kan toenemen, omdat de ZW-premie 
voor werkgevers daalt. 
 
Nadelen 
 Ongelijke behandeling tussen vangnetters en werknemers. 
 De mate van inkomensbescherming voor vangnetters neemt af door de lagere uitkering.  
 
Financiële effecten 
Dit voorstel zal naar verwachting een besparing opleveren ca. € 300 mln. De uitvoeringskosten 
dalen beperkt. 
 
Optie F. Anticumulatie van de duur van de ZW-uitkering met de duur van de WW-
uitkering 
                                           
45
 Volledigheidshalve wordt opgemerkt dat dit uiteraard ook afhankelijk is van andere omstandigheden, zoals 
de aard van de ziekte en de grootte van het bedrijf. 
50 
 

 
van hun uitkering en niet op die van het voor hen geldende dagloon.  
 
Optie A: beperking verlofduur 
Uitgaande van de Europese zwangerschapsrichtlijn dient de verlofperiode tenminste 14 weken te 
zijn. Een beperking van de verlofduur met 2 weken is dus mogelijk binnen dit Europese kader. Een 
dergelijke beperking van de verlofduur staat evenwel haaks op politieke en maatschappelijke 
discussies over de verlofduren, die beogen de verlofduur (voor zwangerschaps- en bevallingsverlof, 
maar ook voor het kraamverlof voor de partner) juist te verlengen. Overigens is  in internationaal 
opzicht  de verlofduur in Nederland rond de geboorte van kinderen relatief kort. Een beperking van 
de verlofduur zal vermoedelijk op onvoldoende draagvlak kunnen rekenen.  
 
De besparing wordt geraamd op € 70 miljoen.  Bij deze raming is rekening gehouden met het feit 
dat bij verkorting van het verlof meer vrouwen een beroep zullen doen op een Vangnet-ziektewet 
uitkering. Tegenover een besparing op de Wazo-uitkeringen staan dan extra uitgaven voor de 
Vangnet-ziektewet.   
 
Optie B: uitkering verlagen met 20% tot 80% van het dagloon 
Een andere mogelijkheid om de uitkeringslasten terug te dringen is het beperken van de 
uitkeringshoogte tot 80% van het dagloon. Vraag is of dan nog wel in voldoende mate wordt 
voldaan aan de beleidsdoelstelling om werkenden te beschermen tegen de financiële gevolgen van 
zwangerschap. Op dit moment is de tegemoetkoming via een uitkering van UWV alleen niet 
volledig voor vrouwen die meer dan het maximum dagloon verdienen of die als zelfstandige meer 
dan het wettelijk minimumloon verdienen en die beperking wordt in het algemeen niet als 
onredelijk ervaren. Maar bij een beperking van de uitkering tot 80% van het dagloon in alle 
gevallen komt deze beleidsdoelstelling wel in het gedrang. 
 
In 2015 zou het dan zijn gegaan om een besparing van ca. € 135 mln.   
 
Optie C: bij uitkeringsrechtigden de WAZO-uitkering maximeren op hoogte van de 
uitkering die men reeds geniet i.p.v. op het dagloon 
Een aantal vrouwen dat met zwangerschapsverlof gaat geniet op dat moment een uitkering. Het 
kan dan bijvoorbeeld gaan om een WW/uitkering, een loongerelateerde uitkering of een uitkering 
op grond van nawerking. Mogelijk vindt als zij in de Wazo terecht komen een ophoging van het 
uitkeringsbedrag plaats. Op grond van deze optie vindt de ophoging niet meer plaats. De hoogte 
van de uitkering gaat voor de betrokken vrouwen omlaag, maar zij gaan er - in vergelijking met 
hun uitkering voor aanvang van het verlof - niet financieel op achteruit. Dit betreft circa 16.000 
vrouwen (2016). De optie levert een besparing op die wordt geraamd op € 30 miljoen. 
 
Intensiveringen 
Naast besparingen zijn ook intensiveringen mogelijk: 
d: verlenging van het zwangerschaps- en bevallingsverlof met 2 weken 
e:  maximum dagloon schrappen als bovengrens 
 
Optie D: verlenging verlof met 2 weken 
Bij deze optie wordt uitgegaan van een verlenging van de totale verlofperiode met 2 weken tot 18 
weken. Het zwangerschapsverlof vangt aan 8 tot 4 weken voor de vermoedelijke datum van 
bevalling (nu 6 tot 4 weken). Dit is ter keuze aan de vrouw. Wel geldt, zoals nu ook al het geval is, 
dat dagen waarop de vrouw ziekengeld heeft genoten in de periode dat zij recht had 
zwangerschapsverlof aangemerkt worden als dagen waarop zij zwangerschapsverlof heeft genoten.    
Voor zover het zwangerschapsverlof niet is genoten wordt dat toegevoegd aan het bevallingsverlof. 
Dat eindigt dan in principe 10 tot 14 weken na de bevalling. 
De kosten bedragen ca. € 105 mln. Hierbij is geen rekening gehouden met een vermindering van 
uitgaven voor de Ziektewet. Voor aanvang van het zwangerschapsverlof geniet 44% van de 
vrouwen een zogenoemde Vangnet-ziektewetuitwerking (gelijk aan het dagloon). Bij deze vrouwen 
kan sprake zijn van een inverdieneffect. De omvang hiervan is afhankelijk van de duur van de 
individuele ziekteperiode. Na afloop van het bevallingsverlof heeft 6% van de vrouwen een 
Vangnet-ziektewet uitkering. Ook ten aanzien van deze groep kan zich een inverdieneffect 
voordoen voor het geval het bevallingsverlof wordt verlengd en de ziekteperiode in dat verlangde 
52 
 

 
8.  De RPE-vragen beantwoord 
 
Op grond van de analyse in deze beleidsdoorlichting, luiden de antwoorden op de 15 RPE-vragen 
als volgt. 
 
1.Welk(e) artikel(en) (onderdeel of onderdelen) wordt behandeld in de behandeld in de 
beleidsdoorlichting? 
 
Artikel 6 van de SZW-begroting. 
 
2.Indien van toepassing: wanneer worden/zijn de andere artikelonderdelen doorgelicht? 
 
De onderdelen TAS en Ziekteverzekering Caribisch Nederland van artikel 6 komen in deze 
doorlichting  slechts op hoofdlijnen aan bod. Dit heeft de volgende redenen. De TAS is laatstelijk 
geëvalueerd in 2005. Deze evaluatie heeft er uiteindelijk toe geleid dat de regeling in 2014 is 
uitgebreid met de ziekte asbestose. Op deze uitbreiding is geen evaluatie voorzien, gezien de 
beperkte omvang en kleine aantallen. Voor de ZV BES geldt dat Caribisch Nederland zijn eigen 
socialezekerheidsregelingen kent. In 2010 zijn de toenmalige Landsverordeningen omgezet naar 
Nederlandse wetgeving. De totale omzetting is in 2015 geëvalueerd. 
 
3.Wat was de aanleiding voor het beleid? Is deze aanleiding nog actueel? 
 
De aanleiding voor de ZW was dat werknemers (toen nog arbeiders genoemd) bij ziekte tot 
armoede konden vervallen en daardoor financieel afhankelijk weden van derden, meer in het 
bijzonder de overheid. Zij konden zich wel privaat verzekeren tegen het risico van inkomensverlies 
als gevolg van ziekte, maar velen vonden de premie te hoog ten opzichte van hun loon. Hierdoor 
werden er weinig verzekeringen tegen inkomensverlies vanwege ziekte afgesloten. De politiek vond 
dat destijds maatschappelijk ongewenst en heeft daarom de verzekering tegen inkomensverlies 
veroorzaakt door ziekte verplicht gesteld voor werknemers.  
 
Deze aanleiding is nog steeds actueel. Het reële loon is sinds de invoering van de ZW weliswaar 
gestegen, maar nog steeds zal een deel van de werknemers de private premie te hoog vinden 
(vergelijk het grote aantal zzp’ers dat zich niet privaat heeft verzekerd tegen het 
arbeidsongeschiktheidsrisico). Daarnaast kunnen er nog andere redenen zijn waarom werknemers 
zich niet kunnen of zullen verzekeren: risicoselectie door private verzekeraars, averechtse selectie, 
niet risico-avers, risico-onderschatting, besluiteloosheid of bijstand als volwaardig alternatief.  
 
Het in de WAZO opgenomen recht op verlof tijdens de zwangerschap en na de bevalling dient ter 
bescherming van de gezondheid van de vrouw en het kind. Met de bepalingen in de WAZO is 
aangesloten bij de praktijk waarin aan werkneemsters 16 weken verlof werd verleend, ondanks dat 
daarvoor geen wettelijk recht bestond. Het recht op uitkering was oorspronkelijk ondergebracht in 
de ZW. Vanuit de notie dat zwangerschap en bevalling niet gelijkgesteld kunnen worden met ziekte 
lag het voor de hand om het recht op uitkering onder te brengen in een aparte wet, i.c. de WAZO 
(2002). 
4.Wat is de verantwoordelijkheid van de rijksoverheid? 
 
De overheid is ervoor verantwoordelijk dat werknemers niet worden gediscrimineerd bij de toegang 
tot de dienstbetrekking, dat werknemers bij ziekte over een inkomen beschikken, dat zoveel 
mogelijk wordt voorkomen dat werknemers door ziekte hun arbeid niet kunnen verrichten, dat 
zieke werknemers zo snel mogelijk herstellen dan wel zo snel mogelijk hun arbeid kunnen 
hervatten of passende arbeid kunnen verrichten. 
 
De overheid draagt verantwoordelijkheid voor de bescherming van de gezondheid van de 
(aanstaande) moeder en het kind door de moeder in de periode rond de bevalling vrij te stellen van 
het verrichten van arbeid zonder dat zij daardoor financiële schade leidt.  
 
5.Wat is de aard en de samenhang van de ingezette instrumenten? 
 
Voor bepaalde groepen werknemers valt de ZW te beschouwen als een verplichte verzekering van 
hun werkgevers tegen het risico van loondoorbetaling bij ziekte. Doordat de hiervoor bedoelde 
werknemers recht hebben op ziekengeld, hoeft hun werkgever geen loon door te betalen bij ziekte. 
54 
 

 
 
 
 
 
 
 
Bron: UWV Kwantiatieve informatie 2011-2016 
 
Tabel 8.4 Aantallen uitkeringen  
 2012 2013 2014 2015 2016 
Werknemers 134 133 130 128 129 
Zelfstandigen 9,9 8,8 9,8 9,8 10 
Totaal 144 142 140 137 140 
Bron: UWV, Jaarverslag 2016, statistische bijlage 
 
8.Welke evaluaties (met bronvermelding) zijn uitgevoerd, op welke manier is het beleid 
geëvalueerd en om welke redenen? 
 
In de onderzoeksperiode zijn in het kader van de evaluatie van de Wet Bezava onderzoeken 
uitgevoerd door Regioplan (2015), UWV (2016) en SEO (2016). Zie literatuurlijst. Deze 
onderzoeken zijn uitgevoerd om te beoordelen of de met de Wet Bezava ingevoerde instrumenten, 
meer in het bijzonder de premiedifferentiatie ZW-flex en de eerstejaars ZW-beoordeling, 
doeltreffend zijn geweest. 
 
In 2017 vindt een evaluatie plaats van de mogelijkheid om het bevallingsverlof vanaf de zevende 
week gespreid op te nemen over een periode va 30 weken (WAZO).   
 
9.Welke beleidsonderdelen zijn (nog) niet geëvalueerd? Inclusief uitleg over de mogelijkheid en 
onmogelijkheid om de doeltreffendheid en doelmatigheid van het beleid in de toekomst te 
evalueren? 
 
Er heeft nog geen evaluatie plaatsgevonden naar de vraag of het beleid om discriminatie bij de 
toegang tot de dienstbetrekking van bepaalde groepen werknemers te voorkomen, doeltreffend is 
geweest. In 2016 zal daar een onderzoek naar plaatsvinden voor zover het de werknemers betreft 
die onder de doelgroep van artikel 29b ZW vallen. Voorts heeft nog geen evaluatie plaatsgevonden 
naar de doeltreffendheid van de verplichtingen die op grond van de ZW gelden voor vangnetters. 
De doeltreffendheid van deze verplichtingen valt overigens niet tot nauwelijks vast te stellen. 
 
10.In hoeverre maakt het beschikbare onderzoeksmateriaal uitspraken over de doeltreffendheid en 
de doelmatigheid van het beleidsterrein mogelijk?  
 
Uit de beleidsdoorlichting blijkt dat nog niet alles wat we zouden willen weten over de ZW en 
hoofdstuk 3 van de WAZO (voldoende) is onderzocht, vanwege gebrek aan data, informatie en 
beschikbaar onderzoek. Dit betekent dat er in beperkte mate harde uitspraken over 
doeltreffendheid en/of doelmatigheid kunnen worden gedaan. Uit de doorlichting  ontstaat echter 
wel een globaal beeld over de doeltreffendheid en doelmatigheid van de ZW de WAZO. Om in de 
toekomst over meer relevante beleidsinformatie te beschikken om doelmatigheid en 
doeltreffendheid beter te kunnen onderbouwen wordt in de doorlichting (paragraaf 3.3) 
aangegeven hoe de periodieke informatievoorziening verbeterd kan worden.  
 
11.Zijn de doelen van het beleid gerealiseerd?  
 
Over de vraag of het doel van de ZW om inkomensbescherming te bieden bij ziekte, kunnen alleen 
kwalitatieve uitspraken worden gedaan. Voor vangnetters met werkgever wordt dit doel in ieder 
geval gerealiseerd, omdat de uitkering gelijk is aan het laatstverdiende loon. Voor vangnetters 
zonder werkgever bedraagt de ZW-uitkering 70% van heet laatstverdiende loon. Dit zal in veel 
gevallen voldoende zijn om het bestaansniveau te handhaven. Het is in ieder geval, al dan niet in 
combinatie met de TW, voldoende om in de noodzakelijke kosten van het bestaan (het 
bestaansminimum) te voorzien. 
 
Uit de evaluatie van de Wet Bezava blijkt dat de premiedifferentiatie ZW-flex het beoogde doel 
heeft bereikt ten aanzien van zieke uitzendkrachten. De uitstroom uit de ZW van uitzendkrachten 
bij (middel)grote bedrijven is significant versneld ten opzichte van uitzendkrachten bij kleine 
56 
 

 
Dit zijn binnen WAZO: 
a: de duur van het verlof te beperken; 
b: de uitkering te verlagen tot 80% van het dagloon; 
c: de uitkering van gelijkgestelde vrouwen (i.c. vrouwen met uitkering) te maximeren op de hoogte 
van hun uitkering en niet op die van het voor hen geldende dagloon.  
 
15.In het geval dat er significant minder middelen beschikbaar zijn (-/- circa 20% van de middelen 
op het beleidsartikel), welke beleidsopties zijn dan mogelijk? 
 
Zie optie a onder ZW bij vraag 14 en optie a onder WAZO bij vraag 14.  
 
  
58 
 

 
3. Ex-ZW-verzekerden die binnen vier weken na het einde van de verplichte ZW-verzekering 
vanwege ziekte geen arbeid kunnen verrichten (ook wel nawerking genoemd). Zij hebben dan 
alsnog recht op ziekengeld. 
Het bijzondere van eindedienstverbanders is dat de werkgever, althans bij de eerstgenoemde 
groep, eerst over kortere of langere tijd het loon moet doorbetalen alvorens het recht op 
ziekengeld ontstaat. Door het nemen van re-integratiemaatregelen in deze periode kan de 
werkgever van de eindedienstverbander instroom in de ZW voorkomen. De verwachting is dan ook 
dat door de premiedifferentiatie de instroom in de ZW van eindedienstverbanders die gewerkt 
50
hebben bij (middel)grote bedrijven significant meer is gedaald of minder is gestegen dan bij 
kleine bedrijven. Verder is de verwachting dat door de premiedifferentiatie de uitstroom uit de ZW 
van eindedienstverbanders bij (middel)grote bedrijven significant meer is versneld of minder is 
vertraagd dan bij kleine bedrijven. 
 
Om te onderzoeken of de premiedifferentiatie ZW doeltreffend is geweest, heeft SEO onderscheid 
gemaakt tussen een behandelgroep en een controlegroep. De behandelgroep bestaat uit bedrijven 
voor wie de financiële prikkel door de Wet Bezava is vergroot. Daartoe behoren ook de 
(middel)grote bedrijven die op of na 1 juli 2012 eigenrisicodrager zijn geworden. Voor die datum is 
gekozen, omdat toen bekend was dat tot premiedifferentiatie zou worden overgegaan vanaf 2014 
en de premie in 2014 zou worden gebaseerd op de instroom in 2012. De controlegroep bestaat uit 
de bedrijven voor wie de financiële prikkel door de Wet Bezava onveranderd is gebleven. Daartoe 
behoren ook de bedrijven die al voor 1 juli 2012 eigenrisicodrager waren. Voor hen is de financiële 
prikkel niet veranderd, omdat ze ook voor de invoering van de premiedifferentiatie de ZW-
uitkeringslasten van hun vangnetters al volledig voor eigen rekening namen. De hypothese is dat 
de premiedifferentiatie ZW wel tot een gedragsverandering bij de bedrijven in de behandelgroep 
heeft geleid en niet tot een gedragsverandering bij de bedrijven in de controlegroep, met een 
significant grotere daling (kleinere stijging) van de instroom in de ZW en/of significant meer 
versnelde (minder vertraagde) uitstroom uit de ZW bij de bedrijven in de behandelgroep van 
51
dien. 
 
Tot slot is het volgende van belang. De grotere financiële prikkel kan ertoe leiden dat (middel)grote 
bedrijven geen of minder werknemers met gezondheidsproblemen aannemen (risicoselectie). Ook 
kunnen (middel)grote bedrijven ertoe overgaan om werkzaamheden te laten verrichten door 
zelfstandigen of uitzendkrachten in plaats van door werknemers op basis van een 
arbeidsovereenkomst voor bepaalde tijd (afwenteling). Na analyse van de effecten van de 
premiedifferentiatie op de instroom in en de uitstroom uit de ZW, zal dan ook aandacht worden 
besteed aan deze mogelijke nevengevolgen. 
 
1.1 Instroom in de ZW 
 
Hierbij kan, als gezegd, onderscheid worden gemaakt tussen eindedienstverbanders en 
uitzendkrachten.  
 
Eindedienstverbanders 
Uit onderstaande tabel blijkt dat de instroom in de ZW van eindedienstverbanders in de jaren 2010 
tot en met 2012 stabiel was, te weten iets lager dan 50.000 verzekerden per jaar. In 2013 en 2014 
bleef dit onveranderd. Daarentegen was in 2015 sprake van een sterke stijging naar bijna 59.000 
52
verzekerden, terwijl de definitieve cijfers over dat jaar nog niet eens bekend zijn. Een nadere 
analyse van de onderliggende cijfers leert dat deze stijging volledig kan worden toegerekend aan 
een stijging van de instroom van eindedienstverbanders in de sectoren 20 (Havenbedrijven), 45 
53
(Zakelijke dienstverlening III) en 52 (Uitzendsector). De instroom in de ZW in deze drie sectoren 
nam in 2015 met 8.600 eindedienstverbanders toe, terwijl de totale instroom van 
eindedienstverbanders in dat jaar met 7.800 was toegenomen. De instroom in de overige sectoren 
is in 2015 dus gedaald. Deze ontwikkeling doet zich al jaren voor: in de periode vanaf 2010 tot en 
                                           
50
 Hierna zal kortweg worden gesproken over ‘eindedienstverbanders bij (middel)grote bedrijven’ in plaats van 
‘eindedienstverbanders die gewerkt hebben bij (middel)grote bedrijven’. 
51
 Bij de uiteindelijke schatting van het effect van de premiedifferentiatie op de instroomkans ZW heeft SEO de 
eigenrisicodragers (in de behandel- én de controlegroep) buiten beschouwing gelaten, omdat de eerste 
uitkeringsdag van vangnetters afkomstig van eigenrisicodragers niet altijd is geregistreerd in de 
uitkeringsadministratie van het UWV. 
52
 Een werknemer die in 2015 ziek wordt, kan tot eind 2017 als eindedienstverbander de ZW instromen. 
53
 Binnen de Uitzendsector zijn ook werknemers werkzaam op basis van een arbeidsovereenkomst voor 
onbepaalde of bepaalde tijd. Deze worden bij ziekte aangemerkt als eindedienstverbanders (en dus niet als 
uitzendkrachten). 
60 
 

 
van het instroompercentage bij kleine bedrijven is uiteraard een verheugende ontwikkeling. Een 
verklaring valt er evenwel niet voor te geven. Sterker, het is des te opmerkelijker omdat het aantal 
tijdelijke dienstverbanden bij kleine bedrijven is toegenomen en de duur van de gemiddelde 
werkgevers- of loondoorbetalingsperiode is afgenomen. Beide ontwikkelingen leiden, onder verder 
gelijke omstandigheden, tot een stijging van het instroompercentage. Immers, als het aantal 
tijdelijke dienstverbanden ten opzichte van het aantal vaste dienstverbanden toeneemt, dan stijgt 
de instroom van eindedienstverbanders, omdat de kans dat de arbeidsovereenkomst eindigt tijdens 
ziekte groter is bij werknemers met een tijdelijk contract dan bij werknemers met een vast 
contract. De instroom stijgt ook als werknemers vaker ziek worden vlak voor het eindigen van de 
arbeidsovereenkomst. Dat laatste brengt mee dat de werkgever nog maar gedurende korte tijd het 
loon moet doorbetalen voordat recht ontstaat op ziekengeld. Dat de gemiddelde duur van de 
werkgevers- of loondoorbetalingsperiode is gedaald komt vermoedelijk vooral door de hiervoor 
genoemde ontwikkeling dat uitzendbedrijven zich specialiseren in de vaksectoren. Zij zenden 
werknemers uit op basis van tijdelijke detacheringsovereenkomsten die waarschijnlijk gemiddeld 
korter van duur zijn dan de overige arbeidsovereenkomsten voor bepaalde tijd in die sectoren. Dit 
leidt tot een daling van de gemiddelde duur van dienstverbanden, met een daling van de 
gemiddelde duur van de werkgevers- of loondoorbetalingsperiode van dien. 
 
Instroompercentage ZW: middelgrote bedrijven 
Uit tabel 2 blijkt verder dat het instroompercentage bij middelgrote bedrijven in de periode 2010 
tot en met 2012 stabiel was. Deze was met afgerond 0,90 hoger dan het instroompercentage 
overall en het instroompercentage bij kleine bedrijven. Vanaf 2013 is het instroompercentage bij 
middelgrote bedrijven, evenals bij kleine bedrijven, gedaald: van 0,83 in 2013 naar 0,74 in 2015. 
Ook bij middelgrote bedrijven was het instroompercentage in 2015 dus lager dan het 
instroompercentage overall. 
 
Instroompercentage ZW: grote bedrijven 
De stijging van het instroompercentage overall komt dan ook door de stijging van het 
instroompercentage bij grote bedrijven. In de periode van 2010 tot en met 2012 was deze met 
ongeveer 0,60 lager dan het instroompercentage overall. Vanaf 2013 is het instroompercentage bij 
grote bedrijven echter gestegen: van 0,62 in 2013 naar 0,71 in 2014 en 0,92 in 2015. Vooral in 
2015 is het instroompercentage bij grote bedrijven dus sterk toegenomen. Dit hangt, als eerder 
gezegd, samen met de toename van uitzendkrachten die op basis van een 
detacheringsovereenkomst werken in de sectoren 20, 45 en 52. Verder is voornoemde stijging 
veroorzaakt door het grotere aandeel tijdelijke dienstverbanden en de daling van de gemiddelde 
duur van de werkgevers- of loondoorbetalingsperiode. 
 
Effect premiedifferentiatie op instroom ZW 
Het voorgaande  suggereert dat, anders dan verwacht, het instroompercentage van 
eindedienstverbanders bij (middel)grote bedrijven niet significant meer is gedaald dan bij kleine 
bedrijven. Met betrekking tot de instroom van eindedienstverbanders was de hypothese van SEO 
dat de premiedifferentiatie zou hebben geleid tot een significant grotere daling of kleinere stijging 
van de instroom bij bedrijven in de behandelgroep dan bij bedrijven in de controlegroep. SEO kan 
echter niet vaststellen of deze hypothese wordt bevestigd of verworpen, ook al zijn de sectoren 20, 
45 en 52 buiten beschouwing gelaten. De oorzaak daarvan is gelegen in de hiervoor genoemde 
ontwikkelingen die hebben geleid tot een daling van de gemiddelde duur van de 
werkgeversperiode. Omdat die ontwikkelingen zich vooral bij grote bedrijven hebben voorgedaan, 
kan het effect ervan op de instroomkans ZW niet worden onderscheiden van het effect van de 
premiedifferentiatie op die instroomkans. Daardoor kan niet worden vastgesteld of die 
premiedifferentiatie doeltreffend is geweest met betrekking tot de instroom in de ZW van 
eindedienstverbanders. 
 
Uitzendkrachten 
Uit onderstaande tabel blijkt dat de instroom in de ZW van uitzendkrachten vanaf 2013 sterk is 
afgenomen. Het aantal zieke uitzendkrachten bedroeg in 2012 nog 156.600 en in 2015 nog maar 
102.300. Deze daling wordt deels veroorzaakt door de hiervoor genoemde specialisatie van 
uitzendbedrijven in vaksectoren en de daarmee gepaard gaande verschuiving van 
uitzendovereenkomsten met uitzendbeding naar tijdelijke detacheringsovereenkomsten. Hierbij 
wordt wel opgemerkt dat kleine uitzendbedrijven hun uitzendkrachten die slechts kort ziek zijn 
geweest, niet altijd melden bij het UWV. Dat gold echter ook al vóór invoering van de Wet Bezava. 
De ondermelding hoeft dus niet per se aan de daling van de instroom te hebben bijgedragen, maar 
dat is onduidelijk. 
 
 
62 
 

 
1.2 Uitstroom uit de ZW 
 
De uitstroom uit de ZW wordt uitgedrukt in uitstroompercentages. Dit percentage wordt berekend 
door vast te stellen hoeveel vangnetters van een instroomcohort (bijvoorbeeld de vangnetters die 
54
in 2015 zijn ingestroomd), na een bepaald aantal weken of maanden zijn uitgestroomd.  
 
Eindedienstverbanders 
Met betrekking tot de uitstroom in het eerste ziektejaar, valt het volgende uit de monitor van het 
UWV af te leiden. Daarbij doet zich het hiervoor al eerder genoemde nadeel voor dat alleen de 
cijfers van publieke verzekerde bedrijven bekend zijn, omdat eigenrisicodragers het herstel van 
hun zieke werknemers niet altijd melden aan het UWV. Daardoor weet het UWV niet of, en zo ja, 
wanneer een ziek gemelde eindedienstverbander in het eerste ziektejaar is hersteld. Uit de monitor 
blijkt dat vanaf 2013 de uitstroom van eindedienstverbanders bij publiek verzekerde bedrijven licht 
is versneld in het eerste ziektejaar. De oorzaak daarvan is waarschijnlijk de reeds hiervoor 
genoemde daling van de gemiddelde duur van de werkgeversperiode. Daardoor is de instroom 
toegenomen van eindedienstverbanders die relatief kort ziek zijn. Deze zullen ook relatief snel 
uitstromen. 
 
Over de vraag of daarnaast de premiedifferentiatie een bijdrage heeft geleverd aan de versnelde 
uitstroom, valt geen uitspraak te doen. Het blijkt dat bij publieke verzekerde (middel)grote 
bedrijven de uitstroomkans na zes maanden al voor 2013 iets hoger was dan bij publieke 
verzekerde kleine bedrijven. In 2013 steeg de uitstroomkans na zes maanden bij alle 
onderscheiden bedrijfsgrootten; in 2014 steeg deze nog verder bij (middel)grote bedrijven maar 
daalde bij kleine bedrijven. Dat kan echter niet worden toegerekend aan de premiedifferentiatie, 
want deze stijging wordt volledig verklaard door de versnelde uitstroom in de sectoren 20, 45 en 
52. Dat zijn de sectoren waarin, zoals gezegd, veel uitzendbedrijven actief zijn. 
 
Effect premiedifferentiatie op uitstroom ZW 
Ook op basis van het onderzoek van SEO kan niet worden vastgesteld of de premiedifferentiatie bij 
(middel)grote bedrijven tot een significant snellere uitstroom van eindedienstverbanders heeft 
geleid dan bij kleine bedrijven. Dat dit niet kan worden vastgesteld heeft dezelfde reden als bij de 
instroom van eindedienstverbanders, te weten de ontwikkelingen die hebben geleid tot een daling 
van de gemiddelde duur van de werkgeversperiode. Het effect van die ontwikkelingen op de 
uitstroomkans ZW kan niet worden onderscheiden van het effect van de premiedifferentiatie op die 
uitstroomkans. Daardoor kan niet worden vastgesteld of die premiedifferentiatie doeltreffend is 
geweest met betrekking tot de uitstroom uit de ZW van eindedienstverbanders. 
 
Wel blijkt dat de uitstroom naar (werkhervatting bij) de oude werkgever in 2013 sterk is 
toegenomen ten opzichte van de jaren daarvoor. Dit blijkt zich alleen te hebben voorgedaan 
(middel)grote bedrijven; dus niet voor kleine bedrijven. Dit kan het effect zijn van de 
premiedifferentiatie. 
 
Uitzendkrachten 
Uit de monitor van het UWV blijkt dat de uitstroom van uitzendkrachten bij publiek verzekerde 
uitzendbedrijven na 2013 vrijwel hetzelfde patroon had in het eerste ziektejaar als voor 2013. Het 
betreft, vanwege de ondermelding door kleine uitzendbedrijven (zie hiervoor), de uitstroom van 
uitzendkrachten die pas als instroom werden gerekend na vier weken ziekte. Verder blijkt uit de 
monitor van het UWV dat de uitstroomkansen na zes maanden tussen kleine en (middel)grote 
uitzendbedrijven niet veel van elkaar verschillen en dat deze kansen niet zijn toegenomen vanaf 
2013. Daaruit kan echter niet de conclusie worden getrokken dat de premiedifferentiatie niet 
doeltreffend is geweest. 
 
Effect premiedifferentiatie op uitstroom ZW 
Uit het onderzoek van SEO blijkt namelijk dat de premiedifferentiatie bij (middel)grote 
uitzendbedrijven wél tot een significant snellere uitstroom van uitzendkrachten heeft geleid dan bij 
kleine uitzendbedrijven. Zo is voor degenen met een eerste ziektedag in 2014 de kans om na drie 
maanden uit te stromen door de premiedifferentiatie gestegen van 99% naar 99,5%. Anders 
gezegd, het aandeel uitzendkrachten dat na drie maanden ziekte nog een uitkering ontvangt is 
                                           
54
 Als in 2015 bijvoorbeeld 50.000 vangnetters zijn ingestroomd en 15.000 daarvan binnen één maand 
herstellen, dan bedraagt het uitstroompercentage van dit cohort na één maand 30%. Als in de daaropvolgende 
vijf maanden vervolgens nog eens 10.000 vangnetters van dit cohort herstellen, dan bedraagt het 
uitstroompercentage van dit cohort na zes maanden 50%. Ook bij de uitstroom kan onderscheid worden 
gemaakt tussen eindedienstverbanders en uitzendkrachten. 
64 
 

 
Toename uitstroomkans bij publiek verzekerde bedrijven na invoering Wet Bezava 
 
Tabel 5. Uitstroompercentages uit de Ziektewet na 15 maanden bij publiek verzekerde bedrijven naar 
vangnetcategorie 
 
a b c d 
Jaar EDV UZK WW
2010 62% 81% 78% 
2011 64% 81% 78% 
2012 64% 80% 79% 
2013 75% 88% 85% 
2014 78% 89% 85% 
a
 het jaar waarin de eerste ziektedag is gelegen 
b
 EDV: eindedienstverbanders (incl. nawerking én fictieve dienstbetrekkingen) 
c
 UZK: uitzendkrachten die ten minste vier weken ziek zijn geweest 
d
 WW: zieke WW-gerechtigden 
Cursief: deze percentages zullen nog dalen, want nog niet alle eindedienstverbanders ziek zijn gemeld bij het 
UWV, omdat ze nog recht hebben op loondoorbetaling 
Bron: UWV (2016: 16, 29, 36). 
 
Uit bovenstaande tabel blijkt dat de uitstroomkans uit de ZW na vijftien maanden bij publieke 
verzekerde bedrijven enorm is toegenomen sinds de invoering van de Wet Bezava in 2013. 
 Voor eindedienstverbanders: van iets minder dan 65% naar ongeveer 75%.  
 Voor uitzendkrachten: van ongeveer 80% naar ongeveer 89%.  
 Voor WW-gerechtigden: van ongeveer 79% naar ongeveer 85%.  
 
Toename uitstroompercentages dóór de eerstejaars ZW-beoordeling 
 
Tabel 6. Toename uitstroompercentages uit de Ziektewet na 13 maanden dóór de eerstejaars ZW-beoordeling 
naar vangnetcategorie 
 
 Zonder Met  
a b 
EJZWB EJZWB
c 
EDV 64,9% 74,2% 
d 
UZK 96,0% 97,8% 
e 
WW 76,9% 83,2% 
a
 Uitstroompercentage zonder eerstejaars ZW-beoordeling 
b 
 Uitstroompercentage met eerstejaars ZW-beoordeling
c
 EDV: eindedienstverbanders (incl. nawerking én fictieve dienstbetrekkingen) 
d
 UZK: uitzendkrachten die ten minste vier weken ziek zijn geweest 
e
 WW: zieke WW-gerechtigden 
Bron: SEO (2016: 23). 
 
In bovenstaande tabel is aangegeven hoe dóór de eerstejaars ZW-beoordeling de uitstroomkans uit 
de ZW na dertien maanden is toegenomen voor de verschillende vangnetcategorieën: 
 Voor eindedienstverbanders: van 64,9% naar 74,2%. 
 Voor uitzendkrachten: van 96,9% naar 97,8%. 
 Voor WW-gerechtigden: van 76,9% naar 83,2%.  
 
2.2 Aandeel 35-minners 
 
In deze paragraaf wordt ingegaan op de vraag hoeveel vangnetters minder dan 35% zijn verklaard 
bij de eerstejaars ZW-beoordeling. Daarbij wordt tevens ingegaan op de vraag of deze 35-minners 
daarna werk hebben gevonden en/of een beroep deden op de WW. Ook hierbij kan weer 
onderscheid worden gemaakt tussen eindedienstverbanders, uitzendkrachten en WW-gerechtigden. 
66 
 

 
Drie maanden later had van deze 35-minners ongeveer 14% (2013) c.q. 17% (2014) een 
dienstbetrekking. Weer drie maanden later, dat wil zeggen zes maanden na de eerstejaars ZW-
beoordeling, had ongeveer 20% (2013) c.q. 22% (2014) een dienstbetrekking. Ook daarna bleven 
deze aandelen stijgen, maar ook hier vlakken ze steeds verder af. Uiteindelijk was iets meer dan 
een kwart aan het werk. 
 
Ook van de WW-gerechtigden stroomt een meerderheid (weer) de WW in nadat ze minder dan 
35% arbeidsongeschikt zijn verklaard. Uit tabel 7 blijkt dat van de WW-gerechtigden met een 
eerste ziektedag in 2013 én 2014 ongeveer 57% een WW-uitkering ontving drie maanden na de 
eerstejaars ZW-beoordeling. Dit aandeel daalt daarna uiteraard vanwege werkhervatting of het 
bereiken van de maximale uitkeringsduur van de WW. 
 
3. Instroom in de WIA 
 
In deze paragraaf wordt de vraag beantwoord of de snellere uitstroom uit de ZW door de 
eerstejaars ZW-beoordeling en/of de premiedifferentiatie er tevens toe hebben geleid dat het 
aantal vangnetters is gedaald dat de maximale uitkeringsduur ZW bereikt en dus een WIA-
uitkering hebben aangevraagd. 
 
Tabel 8. Aandeel vangnetters bij publiek verzekerde bedrijven dat maximumduur ZW bereikt en aandeel 
vangnetters bij alle bedrijven (publiek verzekerde bedrijven én eigenrisicodragers) dat de WIA instroomt naar 
vangnetcategorie 
 
a b c d 
Jaar EDV  UZK WW 
max.duur WIA max.duur WIA max.duur WIA 
2010 33% 15,9% 17% 0,8% 20% 10,0% 
2011 32% 15,6% 19% 0,9% 20% 10,4% 
2012 32% 15,9% 19% 0,9% 20% 10,6% 
2013 21% 13,8% 11% 0,8% 13% 9,0% 
a
 het jaar waarin de eerste ziektedag is gelegen 
b
 EDV: eindedienstverbanders (incl. nawerking én fictieve dienstbetrekkingen) 
c
 UZK: uitzendkrachten die ten minste vier weken ziek zijn geweest 
d
 WW: zieke WW-gerechtigden 
 
Bron: UWV (2016: 16, 22, 29, 33, 36, 38). 
 
Eindedienstverbanders 
Uit tabel 8 blijkt dat na invoering van de Wet Bevaza minder eindedienstverbanders bij publiek 
verzekerde bedrijven de maximale uitkeringsduur van twee jaar bereiken. Van degenen met een 
eerste ziektedag in de jaren 2010 tot en met 2012 bedroeg het aandeel ongeveer 32% en met een 
eerste ziektedag in 2013 ongeveer 21%.  
 
Verder blijkt dat er ook minder eindedienstverbanders (bij publiek verzekerde bedrijven én 
eigenrisicodragers) de WIA instromen. Van degenen met een eerste ziektedag in de jaren 2010 tot 
en met 2012 stroomde ongeveer 16% de WIA in en van degenen met een eerste ziektedag in 2013 
ongeveer 14%. 
 
Uitzendkrachten 
Uit tabel 8 blijkt dat sinds de invoering van de Wet Bevaza minder uitzendkrachten bij publiek 
verzekerde bedrijven de maximale uitkeringsduur van twee jaar bereikten. Van degenen met een 
eerste ziektedag in de jaren 2010 tot en met 2012 bedroeg het aandeel ongeveer 19% en met een 
eerste ziektedag in 2013 ongeveer 11%.  
 
Verder blijkt dat er ook minder uitzendkrachten (bij publiek verzekerde bedrijven én 
eigenrisicodragers) de WIA instromen. Van degenen met een eerste ziektedag in de jaren 2010 tot 
en met 2012 stroomde ongeveer 0,9% de WIA in en van degenen met een eerste ziektedag in 
2013 ongeveer 0,8%.  
 
WW-gerechtigden 
Uit tabel 8 blijkt dat sinds de invoering van de Wet Bevaza minder WW-gerechtigden de maximale 
uitkeringsduur van twee jaar bereikt. Van degenen met een eerste ziektedag in de jaren 2010 tot 
en met 2012 bedroeg het aandeel ongeveer 20% en met een eerste ziektedag in 2013 ongeveer 
13%.  
 
68 
 

 
Literatuurlijst 
 
Adviescommissie Arbeidsongeschiktheid (2001), Werk maken van arbeidsgeschiktheid. Rapport van 
de Commissie Donner, Den Haag: Ministerie van Sociale Zaken en Werkgelegenheid 
 
Boer, W.E.L. de en E.S. Houwaart (red.) (2006), Geschiktheid gewogen. Claimbeoordeling en 
arbeidsongeschiktheid in Nederland 1901-2005, TNO Kwaliteit van Leven 
 
Fluit, P.S. (2001), Verzekeringen van solidariteit (diss. Amsterdam), Deventer: Kluwer 
Genabeek, J. van (2006b), Opbouw: de periode 1901-1920, in: de Boer en Houwaart (2006), blz. 
53-117 
 
Genabeek, J. van (2006c), Voortgang en verandering: de periode 1920-1966, in: de Boer en 
Houwaart (2006), blz. 119-184 
 
Hertogh, M. (1998), ‘Geene wet maar de Heer!: de confessionele ordening van het Nederlandse 
socialezekerheidsstelsel (1870-1975) (diss. Tilburg), Den Haag: VUGA 
 
Hoffmans, J.G.F.M. (1989), Veranderingen in de sociale zekerheid. Op weg naar een geprivatiseerd 
stelsel? (diss. Leiden), Zwolle: W.E.J. Tjeenk Willink 
Hoogenboom, M. (2004), Standenstrijd en zekerheid. Een geschiedenis van oude orde en sociale 
zorg in Nederland (diss. Amsterdam), Amsterdam: Boom 
 
Klosse, S. (1989), Menselijke schade: vergoeden of herstellen?De werking van 
(re)integratieregelingen voor gehandicapten in de Bondsrepubliek Duitsland en Nederland (diss. 
Utrecht), Antwerpen/Apeldoorn: Maklu 
 
Oorschot, W. van, C. Boos en L. Geleijnse (1996), Solidair of selectief, Deventer/Utrecht: 
Kluwer/Sovac 
 
Jong, Ph. de, N. Ellwanger, V. Haanstra en S. van der Veen (2016). Arbeidsonge-schiktheid in zes 
Europese landen: een literatuuronderzoek. Den Haag: APE. 
 
Regioplan (2015), Modernisering Ziektewet. Onderzoek naar gedragsreacties van werkgevers en 
Ziektewetgerechtigden en ontwikkelingen op de private verzekeringsmarkt, Amsterdam 
 
Roebroek, J. en M. Hertogh (1998), ‘De beschavende invloed des tijds’: twee eeuwen sociale 
politiek, verzorgingsstaat en sociale zekerheid in Nederland, Den Haag: VUGA 
 
SCP (2015), De sociale staat van Nederland, Den Haag: SCP 
 
SCP (2016), Beperkt in functie. Trendrapportage ziekteverzuim, arbeidsongeschiktheid en 
arbeidsdeelname van mensen met gezondheidsbeperkingen, Den Haag: SCP 
 
SEO (2016), Effecten modernisering Ziektewet, Amsterdam: SEO 
 
UWV (2016), Monitor ontwikkelingen Ziektewet 2010-2015. In kader van evaluatie Wet bezava, 
Amsterdam: UWV 
 
Veldkamp, G.M.J. (1949), Individualistische karaktertrekken in de Nederlandse sociale 
arbeidersverzekering (diss. Tilburg), Alphen aan den Rijn: Samsom 
 
Wittert van Hoogland, E.B.F.F. (1940), De parlementaire geschiedenis der sociale verzekering 
1890-1940 I, Haarlem: H.D. Tjeenk Willink & Zoon 
 
 
70 
 

