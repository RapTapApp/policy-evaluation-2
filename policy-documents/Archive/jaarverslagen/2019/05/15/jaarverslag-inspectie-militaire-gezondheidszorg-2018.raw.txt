 
 
 
 
 
 
 
 
 
 
-    
 
 
 
 
 
 
  
 
 
 
 
 
Jaarverslag 2018 
 Inspectie Militaire Gezondheidszorg 
 
1 

 
1 VOORWOORD 
 
 
Middels het voor u liggende jaarverslag doet de Inspectie Militaire Gezondheidszorg (IMG) 
melding van de belangrijkste in 2018 verrichte werkzaamheden en de daarbij gedane 
bevindingen. Primair doel is daarbij, om vanuit het toezichtperspectief een bijdrage te 
leveren aan de gewenste kwaliteit van de militaire gezondheidszorg. 
 
Dit jaarverslag vormt een weergave van de resultaten van het toezicht op de zorg voor de 
gezondheid van Nederlandse militairen in binnen- en buitenland. Het is gebaseerd op 
constateringen gedaan tijdens inspecties, periodieke gesprekken met 
zorgverantwoordelijken, thematische onderzoeken en onderzoeksactiviteiten en 
interventies op basis van meldingen. Binnen de uitvoering van het toezicht konden de in 
het toezichtjaarplan 2018 gestelde doelen merendeels worden gehaald. 
 
 
 
 
 
 
 
 
 
 
 
De Inspecteur Militaire Gezondheidszorg, 
Kolonel drs. M.H.G.B. Heuts 
Huisarts (niet praktiserend) 
 
1 

 
Afstemming eerste en tweede lijn niet altijd optimaal 
Vanuit het meldingsonderzoek bleek dat regelmatig de communicatie tussen militair 
(huis)artsen en specialisten, ondanks de goede toegankelijkheid van beiden, niet goed 
verliep. Dit gold met name bij medicatiewijziging of doorverwijzing naar elders. Inmiddels 
zijn er voor de medicatiewijzigingen en de verwijzingen kwaliteitsdocumenten opgesteld, 
waardoor deze processen nu beter verlopen. Op lange termijn zal de aanpassing of 
koppeling van de verschillende ICT-systemen in de eerste en tweede lijn een grote 
verbetering opleveren. 
 
Regelgeving keuring en selectie behoeft aandacht 
Op aandringen van de IMG en Inspecteur-Generaal der Krijgsmacht (IGK) zijn de 
juridische waarborgen voor de psychologische selectie verbeterd. De nieuwe regeling is 
inmiddels gepubliceerd. Tevens is de aannamekeuring onderwerp van thematisch 
onderzoek in 2019. 
 
 
2.2 Terugblik op het toezichtjaarplan 2018 
 
In het toezichtjaarplan zijn middels een toezichtfilter de voor 2018 specifieke 
toezichtonderwerpen vastgesteld. Deze onderwerpen komen voort uit de algemeen voor 
de IMG bepaalde toezichtvelden, maar ook uit de ontvangen meldingen en bevindingen. 
Deze toezichtonderwerpen zijn vervolgens geprioriteerd en in een kwartaalplanning 
weggezet. Het jaarplan is in september aangeboden aan de plaatsvervangend Secretaris-
Generaal (pSG) en in het toezichthoudersoverleg afgestemd met de andere 
toezichthouders van Defensie alvorens te worden vastgesteld. 
 
De prioriteiten zoals aangegeven in het jaarplan waren: 
- Disfunctionerende beroepsbeoefenaren; 
- Infrastructuur van EGB, Defensie Tandheelkundige Dienst (DTD) en Paresto; 
- Kwaliteitsborging risicovolle handelingen; 
- Medicatieveiligheid en bewakingssystemen; 
- Medische technologie, compatibiliteit en onderhoud; 
- Operationele zorgketen, kwaliteitssystemen, onderhoud kennis en vaardigheden; 
- Deskundigheidsonderhoud en supervisie AMA, AMV; 
- Inzet van combattant met geneeskundige neventaak; 
- Geïntegreerde zorg, Medisch Zorgteam (MZT), Verantwoordelijk Militair Arts (VMA); 
- Kwaliteit Senior Medical Officer (SMO); 
- Medewerker- en patiënttevredenheid, klachtafhandeling; 
- Preventieve zorg in relatie tot gezondheidsrisico; 
- Samenwerking operationele en reguliere gezondheidszorg. 
 
Aan alle voorgenoemde prioriteiten is aandacht besteed tijdens de reguliere inspecties en 
gesprekken met verantwoordelijke functionarissen. Deze aandachtspunten komen ook in 
2019 op de agenda. 
3  

 
 
Inzet van de preventie-assistenten niet optimaal 
 
Door onderbezetting en verminderde feitelijke beschikbaarheid van tandartsassistenten, 
 
werken de preventie-assistenten vaak structureel een deel van de tijd als 
 
tandartsassistent en zijn dan dus niet beschikbaar voor de organieke patiëntgerichte 
 
preventietaken. 
 
 
 
 
 
Infra gezondheidscentra en Paresto-voorzieningen nog niet op peil 
 
Ondanks geconstateerde infrastructurele verbeteringen bij meerdere gezondheidszorg- 
 
en horecavoorzieningen zijn er op diverse locaties nog verregaande aanpassingen nodig 
 
met nieuw- of verbouw, wil volledig voldaan worden aan de actuele eisen op het gebied 
 
van hygiëne, veiligheid, zorgklimaat en privacy. 
 
 
 
 
 
POH-GGZ en POH-somatiek krijgen langzaam meer gestalte  
 
Naar analogie van de civiele huisartszorg zijn op een groot aantal gezondheidscentra 
 
inmiddels praktijkondersteuners werkzaam, die taken verrichten op het gebied van 
 
chronische zorg en verzuimbegeleiding. Verdere ontwikkeling, met goede afspraken 
 
over functieverdeling, terugkoppeling en begeleiding, is nog noodzakelijk. 
 
 
 
 
 
Opleidingsvoorzieningen behoeven modernisering 
 
De beschikbare middelen en methodes voor militair geneeskundige opleidingen en 
 
trainingen blijven achter bij hetgeen civiel gebruikelijk is. Innovatiemogelijkheden 
 
worden beperkt door afwezigheid van WIFI en snel internet, moderne hard- en 
 
softwarevoorzieningen en andere in een lesomgeving essentiële zaken. 
 
 
 
 
 
Aanschaf van stralingsbronnen soms in strijd met wet- en regelgeving 
 
Bij zelfstandige aanschaf van röntgentoestellen of andere stralingsbronnen buiten de 
 
verwervingsautoriteit om wordt soms in strijd gehandeld met de Kernenergiewetgeving 
 
doordat een verplichte vergunning of autorisatie ontbreekt. De IMG zal waar nodig 
 
handhavend optreden en maatregelen opleggen. 
 
 
 
 
 
Kennis en praktijk incident- en calamiteitenmelding behoeft verbetering 
 
Zowel in de eerste als de tweede lijn blijkt men niet altijd voldoende op de hoogte van 
 
de regelgeving ter zake van veilig incident melden en melding van calamiteiten. Ook de 
 
aandacht voor te melden incidenten in het team- en werkoverleg en terugkoppeling van 
 
wel gedane en onderzochte meldingen vanuit de leiding laten te wensen over. 
 
 
 
 
 
Apotheekhoudend huisarts onvoldoende geëquipeerd voor apotheek-functie 
 
Anders dan in de civiele gezondheidszorg zijn veel militair huisartsen apotheekhoudend. 
 
Bij inspecties blijkt regelmatig dat zij zich hiervoor onvoldoende opgeleid en bekwaam 
 
achten en hun verantwoordelijkheid op het gebied van apotheekbeheer en de 
 
receptafhandeling onvoldoende – kunnen – invullen. De IMG onderzoekt de 
wenselijkheid van een grotere farmaceutische inbreng en mogelijk andere belegging. 
5  

 
4.5 Voorzitters van militaire belangenverenigingen 
 
Begin en medio oktober is overleg gevoerd met voorzitters van militaire 
belangenverenigingen. Aan de orde kwamen onder andere de taakverdeling tussen de 
IMG en de nieuwe Inspectie Veiligheid Defensie, ontwikkelingen met betrekking tot 
reorganisatie, governance en IMG-rangsniveau, organisatiewijzigingen, normering 
operationele zorg en borging van medische inbreng bij operationele advisering en 
besluitvorming. In het velengde daarvan is gesproken over kwaliteitseisen voor de SMO, 
personeelsbeleid en opleidingen, functiedifferentiatie, kwaliteitssystemen en keuringen. 
Tot slot is nog kort gesproken over de reguliere zorgvoorzieningen en over het 
toezichtjaarplan voor 2019. 
 
 
4.6 Beroepsverenigingen 
 
Vereniging voor Militaire Verpleegkunde en Verzorging 
Eind februari is het jaarlijkse overleg met de V&VN MVenV gevoerd. Besproken werd dat 
de beroepsvereniging graag een Senior Nursing Officer (SNO) op de staf geplaatst ziet. 
Verder is de invulling en uitvoering van de PTW-uren voor AMV, noodzakelijk voor 
herregistratie en current blijven, aan bod gekomen. Ook het tekort van de AMV en de 
geringe mogelijkheden om te binden en te boeien zijn besproken. Het gaat daarbij om de 
(ten opzichte van civiel achterblijvende) salariëring, maar ook om loopbaanpaden en een 
beperkt carrièreperspectief binnen Defensie. Ook was er de nodige kritiek op het 
plaatsingsbeleid en het onvoldoende aansluiten van opleiding en training en 
daadwerkelijke inzet. De eigen invloed op dat laatste wordt als onvoldoende ervaren. Het 
rapport van een onderzoek hiernaar werd eind eerste kwartaal 2018 verwacht. Ook is de 
wens tot eenduidige protocollering in relatie tot specifieke OpCo gebonden taken en 
vaardigheden aan bod geweest. Tot slot is het project MGZ 2020 besproken. De 
beroepsgroep wordt betrokken bij (lopende) projecten en via de Adviesraad 
Verpleegkundigen en Verzorgenden (AVV). Vanuit de beroepsgroep is de wens dat er bij 
de invoering van het beroepsprofiel in 2020 een regie-verpleegkundige rol komt. 
 
Nederlandse Vereniging van Algemeen Militair Artsen 
Eveneens eind februari heeft de IMG een delegatie van het bestuur van de NVAMA 
ontvangen. Aangegeven werd dat er inmiddels circa 110 leden zijn, waaronder ook steeds 
meer ervaren artsen. De AMA-registratie, het behoud van kwaliteit en het registreren van 
de retentie kwamen aan de orde. Verrassend is dat er bij het ene OpCo wel eisen gesteld 
worden aan de bij-/nascholing van de AMA, terwijl er bij andere OpCo’s geen eisen zijn. 
Ook is er gesproken over het rangsniveau van AMA, de mogelijkheid om werkzaamheden 
op een Spoedeisende Hulp (SEH) uit te voeren en de supervisie van AMA in opleiding, die 
in strijd met het kwaliteitsprofiel soms wordt belegd bij een AMA. Tot slot is er nog 
gesproken over de carrièremogelijkheden voor AMA, die verschillen per OpCo. De AMA 
zouden graag zien dat zij dit al vroegtijdig met de stafartsen kunnen bespreken en 
aansluitend ook afspraken kunnen maken voor de toekomst. 
 
 
4.7 Zorg- en beleidsverantwoordelijken 
 
Driehoeksoverleg beleid, uitvoering en toezicht  
In januari, april, juni, september, oktober en december zijn er periodieke gesprekken 
gevoerd tussen de IMG als toezichthouder, de Hoofddirecteur Personeel (HDP) (voor deze 
hoofd cluster gezondheidskundig beleid) als beleidsverantwoordelijke en de Commandant 
Defensie Gezondheidszorg Organisatie (DGO), tevens Militair Geneeskundige Autoriteit 
(MGA), als hoogste uitvoeringsverantwoordelijke.  
 
Gesproken is onder meer over het programma MGZ 2020 en de verschillende 
deelprojecten gericht op een herinrichting van de zorg; de governance in de militaire 
gezondheidszorg, kwaliteit en procedure van aannamekeuringen, BIG-registratie-
problematiek en inspectiebevindingen met betrekking tot de reguliere en operationele 
zorg; inhoudelijk en qua organisatie, personeel, infra en informatiesystemen. In 
december heeft de IMG zich daarnaast ook nog afzonderlijk laten voorlichten over het 
verbeterprogramma MGZ 2020.  
 
 
7  

 
geconstateerde tekortkomingen en problemen. Nader werd ingegaan op specifieke lokale 
problematiek, waaronder bij meerdere locaties gesignaleerde problemen met de 
geneeskundige status bij opkomst in relatie tot een veranderde wijze van keuren. Verder 
werd uitgebreid gesproken over digitalisering van dossiers, de vertraagde ontwikkeling 
van een nieuw huisartsinformatiesysteem en de moeizame communicatie met de civiele 
en militaire tweede lijn doordat om beveiligingsredenen nog altijd geen gebruik mag 
worden gemaakt van zorgdomein. Naast de personele vulling werd ook de feitelijke 
beschikbaarheid van medisch en ondersteunend personeel besproken, naast de rol van de 
apothekersassistent in de regio en de beperkte laboratoriumfunctie. De beschikbaarheid 
van AMA en de samenwerking met de OpCo’s kwam vervolgens aan de orde, alsmede de 
kwaliteitsborging in het algemeen en die met betrekking tot de uitvoering van 
voorbehouden en risicovolle handelingen in het bijzonder. Tenslotte is nog uitgebreid 
ingegaan op de in de eerste lijn spelende infraproblematiek en de positieve en negatieve 
ontwikkelingen rond de bouw van nieuwe centra. 
 
Voorzitter en plaatsvervanger Klachtencommissie Gezondheidszorg Defensie 
Eind maart heeft een kennismakingsbezoek plaatsgevonden van de voorzitter en 
plaatsvervangend voorzitter van de KCGD aan de IMG. Tijdens een uitgebreid gesprek is 
de positie van de IMG als toezichthouder op het functioneren van de klachtenregeling 
aangegeven en is uitgebreid gesproken over de werkwijzen en procedures van de KCGD, 
alsmede de inmiddels opgedane ervaringen in de behandeling van ingediende klachten en 
uitgebrachte rapporten dienaangaande. 
 
De Inspectie heeft een positief beeld gekregen van het functioneren van de KCGD en de 
plannen ten aanzien van het verder inhoud geven aan opgedragen taak. Afspraken zijn 
gemaakt over het periodiek informeren van elkaar over relevante zaken en 
ontwikkelingen. 
 
Stafartsen van CZSK, CLAS, CLSK en KMar 
Medio april, respectievelijk begin oktober is gesproken met de stafarts KMar en de overige 
stafartsen. Onderwerpen waren onder andere de bemensing van operationele staven, 
beschikbare opleidingsplaatsen, inzet van Medics, zorg in missiegebieden, functioneren 
van Sociaal Medisch Team (SMT) en individuele problematiek. 
Daarnaast is de operationele kwaliteitszorg besproken, de inzetmatrix, 
gewondenafvoermiddelen, keuren en dispenseren, kwaliteit opleidingen en operationele 
gereedstelling, onderlinge samenwerking en vulling van de Role 1 en Role 2 
voorzieningen. Tenslotte is nog gesproken over de organisatorische en functionele 
ophanging van de medische operationele staven en de plaats ten opzichte van de C-
DGO/MGA. 
 
Directeur Coördinatiecentrum Expertise Arbeidsomstandigheden en Gezondheid 
Eind oktober heeft een periodiek gesprek plaatsgevonden met de directeur CEAG, waarbij 
specifiek aandacht is besteed aan de inspectiebevindingen met betrekking tot de 
infrastructuur van de bedrijfsgezondheidszorglocatie Amersfoort. Eind april en medio 
november is daarover nog nader gesproken met het betrokken hoofd BGZ. Met de 
directeur is voorts besproken op welke wijze invulling wordt gegeven aan de expertise- en 
adviestaken, alsmede de verhouding tussen preventiewerkzaamheden en behandeling van 
meldingen en incidenten. Bijzondere aandacht is besteed aan de toezichtterreinen 
voedselveiligheid en straling en de bedrijfsgezondheidszorg binnen het CEAG. Tenslotte is 
nog de ontwikkeling en vaststelling van regelgeving op militair geneeskundig gebied aan 
de orde gekomen. 
 
Commandant Militair Revalidatiecentrum 
Begin mei zijn de toenmalige commandant MRC en diens opvolger bij de Inspectie 
langsgekomen. Gesproken is over lopende zaken, de reorganisatie, zorgontwikkelingen 
met betrekking tot medicatie en verslaglegging, ICT, ketenzorg en samenwerking. Verder 
zijn het toezicht en de klachtenbehandeling nog aan de orde gekomen. 
 
Commandant Defensie Tandheelkundige Dienst 
Begin juli heeft het jaargesprek plaatsgehad met de commandant DTD. Onderwerp van 
gesprek waren de personele formatie en vulling, de wachttijden, betalingen, onderlinge 
samenwerking en teamvorming, aanspreekcultuur en leiderschap, infectiepreventie en 
onderhoud, certificering, mobiele tandartspraktijken en operationele zorg. 
 
 
9  

 
5 TOEZICHT OP ZORG IN NEDERLAND 
 
 
5.1 Defensie Gezondheidszorgorganisatie 
 
Aan het hoofd van de Defensie Gezondheidsorganisatie staat de Commandant DGO met 
rangsniveau Commandeur/Brigadegeneraal/Commodore. Deze ressorteert onder de 
Commandant Defensie Ondersteuningscommando en stuurt zelf via zijn 
ondercommandanten een aantal militair geneeskundige bedrijven aan die zich met name 
bezighouden met de verlening van reguliere zorg en de ondersteuning daarvan. 
Daarnaast treedt de commandant DGO ook op als militair geneeskundige autoriteit belast 
met de medisch-operationele kwaliteitsborging en advisering ten behoeve van de 
Commandant der Strijdkrachten. 
  
 
5.1.1 Eerstelijns Gezondheidszorg Bedrijf 
 
In het verslagjaar heeft de IMG 11 EGB-gezondheidscentra bezocht in het kader van een 
(her-)inspectie. Bij alle centra was er sprake van goede medewerking en openheid over 
de wijze van zorgverlening en de daarbij ervaren problemen.  
 
Geconstateerd kan worden dat sinds oprichting EGB er een goede implementatie van het 
kwaliteitsmanagementsysteem heeft plaatsgevonden en dat dit heeft geleid tot HKZ-
certificering van het EGB. Hiermee is aangetoond dat voldaan wordt aan de proceseisen 
voor kwaliteit van zorg en patiëntveiligheid. De processen worden door de verschillende 
gezondheidscentra op dezelfde manier uitgevoerd, wat een belangrijk aspect is van de 
borging van de kwaliteit van zorg. Dit betekent echter niet noodzakelijkerwijs dat er 
daarmee altijd goede zorg geleverd wordt. Daarvoor zijn een aantal andere 
randvoorwaarden van belang. 
 
Organisatie 
Het systeem van arts van dienst wordt gehanteerd op vrijwel alle centra. Deze arts is 
voor spoed of alarmering op de kazerne beschikbaar. Daarnaast is deze arts beschikbaar 
voor (poli)vragen van de assistenten, spoedopvang op het centrum en eindedagcontroles 
van de recepten. Opvallend is dat niet alle bezochte centra concrete afspraken hebben 
met de wacht of BHV over het doorzetten van de alarmering naar het centrum. Bijna elk 
centrum beschikt inmiddels wel over een geschikt vervoersmiddel in geval van een 
alarmering.  
 
Bij de meeste centra wordt de uitbreiding van de baliefunctie met de afsprakentaak voor 
de DTD als ongewenst ervaren. Aangegeven wordt dat het werken met verschillende 
agendasystemen en schermen een probleem vormt en dat het ontbreekt aan voldoende 
inzicht in de in te plannen tandheelkundige verrichtingen en de daarmee gemoeide tijd, 
zodat er toch contact met de tandheelkunde nodig is. 
 
Voor fysiotherapie geldt dat de verwijzingen intern naar de fysiotherapeuten en de 
terugrapportages naar de artsen verbeterd zijn. Met name op opleidingskazernes wordt 
door geringe capaciteit aan fysiotherapeuten en het grote aanbod regelmatig naar externe 
fysiotherapeuten verwezen. Daarnaast geven verschillende fysiotherapeuten aan dat de 
sportmedische revalidatie (SMR), in de praktijk door artsen nog maar nauwelijks ingezet 
wordt. 
 
Personeel 
Opvallend is dat de feitelijke beschikbaarheid van het personeel op de gezondheidscentra 
sterk afwijkt van de formele formatieruimte. Dit komt doordat zowel het medische als het 
ondersteunend personeel te maken heeft met uitzendingen, bijzondere verlofregelingen 
en parttime functies. Onderling uithelpen tussen gezondheidscentra blijkt daarbij slechts 
beperkt mogelijk. Het gevolg is dat het personeel een hoge werkdruk ervaart en dat 
daarmee ook de kwaliteit van zorg onder druk komt te staan. 
 
Daarnaast blijkt dat de samenwerking tussen de ‘witte’ (reguliere) en ‘groene’ 
(operationele) tak van de gezondheidszorg slecht verloopt. Afspraken lijken op papier wel 
goed geregeld, maar in de praktijk is de feitelijke beschikbaarheid veel minder. In de 
basis is de aanwezigheid van operationeel geplaatste AMA en AMV op de 
gezondheidscentra echter wel meegenomen in de capaciteitsberekening van de 
11  

 
Bij alle bezochte centra zijn meerdere verbetermaatregelen nodig geacht, veelal op 
procedureniveau. Binnen de gestelde termijn zijn plannen van aanpak hiertoe ontvangen. 
Na accordering en eventueel aanvulling daarvan vindt volgens planning op termijn een 
gerichte herinspectie plaats. 
 
 
5.1.2 Defensie Tandheelkundige Dienst 
 
In het verslagjaar heeft de IMG negen tandheelkundige centra geïnspecteerd. Bij deze 
inspecties is het tandheelkundige toezichtinstrument gebruikt waarin ook de 
aandachtgebieden voor de gezondheidscentra zijn verwerkt. Aandachtspunten tijdens de 
inspecties waren: governance (waaronder de beleidsvisie DTD), organisatie en kwaliteit 
van de zorg, personeel, materieel, apparatuur en Kernenergiewet dossier, infrastructuur. 
en kwaliteitsborging. 
 
Organisatie 
De DTD-medewerkers blijken niet of slechts beperkt op de hoogte van de missie, visie en 
de beleidsvisie van de DTD. Ervaringen uit de tijd van voor de oprichting van de DTD en 
de op de eigen regio of centrum gerichte opvattingen lijken meer richtinggevend voor de 
medewerkers dan een gemeenschappelijke DTD-visie.  
 
Sinds de start van de DTD en de indeling in regio’s is nu een verbetering zichtbaar binnen 
die regio’s qua organisatie van de zorg en inzet van het personeel. De wachttijden voor 
controles en behandelingen zijn bij verschillende centra afgenomen. De telefonische 
bereikbaarheid is echter niet overal voldoende waardoor het -ondanks de afgenomen 
wachttijden- voor patiënten lastig kan zijn om een afspraak te maken. Afhankelijk van de 
bezetting en de omvang van de zorgvraag op een locatie, worden regelmatig zowel 
personeel als patiënten binnen een regio herverdeeld. Herverdeling tussen verschillende 
regio’s vindt slechts mondjesmaat plaats. De horizontale verwijzing en terugkoppeling 
daarvan binnen Defensie verlopen goed. Dit geldt ook voor de informatie-uitwisseling met 
externe zorgverleners, zoals mondhygiënisten. De meeste centra onderhouden goede 
contacten met deze verwijsrelaties indien deze zich in de regio bevinden. 
 
In de reorganisatieplannen van de DTD en het EGB is opgenomen dat de balie van het 
gezondheidscentrum afspraken zou maken voor de tandarts. EGB medewerkers hebben 
een cursus gehad om met het tandheelkundige programma Exquise overweg te kunnen. 
Om verschillende redenen verloopt deze samenwerking echter niet goed. Beide partijen 
zijn ontevreden over de werkwijze.  
 
De DTD heeft in 2018 drie moderne Mobiele Tandarts Praktijken (MTP) in gebruik 
genomen. De MTP zijn in zowel de reguliere zorg als tijdens oefeningen ingezet. De eerste 
inzetfase is door de DTD als pilot gezien. Verschillende teams hebben deelgenomen aan 
deze fase. De ervaringen zijn verzameld en zullen verwerkt worden om de inzet van de 
MTP verder te optimaliseren door gesignaleerde knelpunten op te lossen. In de huidige 
werkwijze zullen teams vanuit de regio’s de MTP bemensen; dit gaat echter ten koste van 
de capaciteit op de locaties waar de teams vandaan komen. Met de komst van de MTP 
zijn geen extra behandelteams in de DTD ingebracht. De Inspectie heeft de in de 
reguliere zorg ingezette MTP bezocht en met de gebruikers gesproken over de ervaringen. 
De Inspectie zal de MTP, nu de aanloopfase is afgerond, opnemen in de inspectie-
kalender. 
 
Personeel 
Ook in 2018 heeft de DTD weer scholingsdagen gehad waaraan de medewerkers in ruime 
mate hebben deelgenomen. Verder is het intercollegiale overlegprogramma IQual van 
start gegaan.  
 
Bij de oprichting van de DTD zijn 14 vte preventie-assistent opgenomen in de organisatie. 
Preventie-assistenten zijn tandartsassistenten met een aanvullende opleiding op 
preventiegebied en zij werken in opdracht van de tandarts via vastgelegde taakdelegatie. 
Doordat de feitelijke beschikbaarheid van tandartsassistenten te gering is, wordt de 
preventie-assistent zowel incidenteel als structureel op verschillende locaties ingezet als 
reguliere assistent. De preventie-werkzaamheden maken dan plaats voor het assisteren 
van de tandarts aan de stoel. Dit werkt ontmoedigend voor zowel de preventie-
assistenten als voor de patiënten die lang op hun preventie-afspraak moeten wachten. Dit 
13  

 
5.1.3 Centraal Militair Hospitaal 
 
In februari en oktober zijn bezoeken gebracht aan het CMH, waarbij samen met de 
directie is doorgenomen welke actuele zorgissues er speelden, mede in relatie tot 
organisatorische, personele en infrastructurele ontwikkelingen en de grootschalige 
verbouwing. 
 
Bij het eerste bezoek is gesproken over de acties in het kader van de aangevraagde 
NIAZ-accreditatie, de aanstaande commandowisseling en de governance, mede in relatie 
tot de samenwerking met het UMCU. Daarnaast zijn het verloop van de rampenoefening 
met inzet van het calamiteitenhospitaal, de consequenties van de verbouwing voor de 
OK’s en de personele tekorten besproken. Vervolgens is het elektronisch patiëntendossier 
HiX aan de orde geweest en het patiëntenportaal UMCU en de verschillende vakgroepen 
en clusters. 
 
Begin oktober vond het tweede gesprek plaats, waarin specifiek is gesproken over de 
omvangrijke verbouwing in relatie tot de zorg in alle facetten, inclusief getroffen tijdelijke 
voorzieningen en maatregelen ter voorkoming van overlast en ter bescherming van de 
patiëntveiligheid; gevolgd door een uitgebreide rondgang door het hospitaal. 
 
In de derde bespreking, eind oktober, is de jaarverantwoording 2017 van het CMH als 
uitgangspunt genomen en zijn alle daarin benoemde zaken de revue gepasseerd. 
Afgesproken is dat er afzonderlijk zal worden gesproken over een aantal casus 
betreffende de individuele patiëntenzorg en de daaromtrent ingestelde onderzoeken en 
genomen maatregelen. 
 
 
5.1.4 Centrum voor Mens en Luchtvaart 
 
Begin mei is het CML bezocht in het kader van een werkbezoek. De doelstelling was 
kennismaken met de commandant, uitleg krijgen over actuele zaken, het beleid en 
operationele zaken. Onder het CML Soesterberg valt ook de Operationele 
Gezondheidszorg (OGZ) in Gilze Rijen met 100 medewerkers en de Patient Evacuation 
Coordination Cell (PECC) in Eindhoven.  
 
De C-CML benoemde de knelpunten in de personele bezetting, met name op het gebied 
van AMV. Daarnaast is er behoefte aan meer Hygiëne en Preventieve Gezondheidszorg 
(HPG)/Force Health Protection (FHP) capaciteit. C-CML beschikt over voldoende AMA. Hij 
ontvangt met betrekking tot inzet vanuit de Directie Operatiën (DOPS) de behoeftestelling 
via het Operatiecentrum (OPCEN) en zet vervolgens de opdracht uit bij OGZ. Als 
onderdeel van het werkbezoek volgde een rondleiding langs de hypobare kamers, de 
centrifuge en Desdemona, een apparaat dat ruimtelijke desoriëntatie simuleert. Voorts 
volgde uitleg over de inzet van Aeolus om human performance onder extreme 
fysiologische condities te verbeteren. C-CML gaf desgevraagd aan dat de samenwerking 
met andere OpCo’s goed verloopt. 
 
 
5.1.5 Zorgvoorzieningen KTOMM Bronbeek 
 
Eind juli is een werkbezoek gebracht aan het Koninklijk tehuis voor oud-militairen en 
museum Bronbeek, waarbij is gesproken met de commandant Bronbeek en de interim-
zorgmanager over de zorgvoorzieningen ten behoeve van de bewoners. In verband met 
recent doorgevoerde en nog door te voeren wijzigingen in de wijze van zorg verlenen in 
zowel de thuissituatie als op de ziekenboeg heeft men het voornemen om in het voorjaar 
van 2019 met hulp van het MRC een audit te laten uitvoeren. Hierna zal de IMG een 
tussentijdse inspectie uitvoeren ter beoordeling van de dan functionerende voorzieningen. 
 
 
  
15  

 
6  TOEZICHT OP ZORG BUITEN NEDERLAND 
 
 
6.1 Reguliere zorg Aruba en Curaçao 
 
In november heeft de Inspectie een bezoek gebracht aan Aruba en Curaçao. Tijdens het 
vierdaags bezoek aan de marinebasis Parera en marinekazerne Savaneta zijn de twee 
gezondheidscentra bezocht, de twee tandheelkundige centra en kombuizen 
geïnspecteerd. Daarnaast is uitgebreid kennis gemaakt met de civiele ketenpartners in de 
zorg op beide eilanden. Verder is gesproken met de beide civiele Inspecties. De Inspectie 
heeft hierdoor een goed beeld gekregen van de tweedelijns zorginstellingen en de 
ontwikkelingen, zoals nieuw- en verbouw van de ziekenhuizen, die daar plaatsvinden. 
Buiten de infrastructurele verbeteringen vinden daar ook grote veranderingen plaats op 
het gebied van de organisatie en werkwijze, met (om)scholing van het personeel op het 
gebied van IT/ICT (elektronisch patiëntendossier) en meer aandacht voor informatie- en 
kennisoverdracht. 
 
De beide gezondheidscentra, die samen de EGB-regio Caribisch gebied vormen, zijn in 
tegenstelling tot de centra in Nederland ook belast met een deel operationele 
ondersteuning van de eenheden in het gebied. De ondersteuning verloopt naar 
tevredenheid van C-ZMCARIB, maar het vraagt een enorme inspanning van alle 
medewerkers van de centra. Er bestaat behoefte aan meer capaciteit vanuit CZSK om een 
medcel te formeren ter ondersteuning van de planningsprocessen binnen de staf van C-
ZMCARIB. Het regiohoofd en de regiopraktijkmanager worden nauw betrokken bij de 
planning van het operationele optreden. Dit vergt echter veel tijd die ten koste gaat van 
aansturing van GC Parera. Vandaar dat meerdere taken belegd zijn bij het ondersteunend 
personeel. In combinatie met de weekeindopenstelling van de centra zorgt dit voor 
toename van de ervaren werkdruk bij de medewerkers van de gezondheidscentra. De 
minimale logistieke ondersteuning, zoals operationele uitrustingstukken die de 
gezondheidscentra als DOSCO-eenheid krijgen bij deze operationele ondersteunende 
taak, versterkt dit nog. Dit neemt echter niet weg dat de medewerkers zowel de reguliere 
als de operationele taken enthousiast uitvoeren. 
 
Het personeel geeft aan niet voldoende voorbereid te zijn op de plaatsing: binnen zowel 
het GC als het tandheelkundig centrum vindt ook gezinsbehandeling plaats en hier is niet 
structureel een opleidingsplan voor ingeregeld. De huisartsen ondervinden hier minder 
last van gezien de verplichting om in Nederland 1 dag per week in een civiele praktijk te 
werken. Dit geldt niet voor het ondersteunend en tandheelkundig personeel. Het IT 
systeem vertoont regelmatig veel storingen en is zeer traag. De levertijden van ge- en 
verbruiksartikelen zijn lang. 
 
De beide Gezondheidscentra waarbinnen ook de tandheelkundige centra gevestigd zijn, 
kampen met het nodige ongedierte, zoals vliegen, mieren en hagedissen. Dit is het gevolg 
van open gangen binnen deze centra. 
 
De IMG is door C-ZMCARIB ontvangen, tijdens de ontvangst is gesproken over de 
reguliere en de operationele zorgtaken van de gezondheidscentra. C-ZMCARIB geeft aan 
problemen te ondervinden met de mogelijke gevolgen van de vuilverbranding op Sint-
Maarten. De IMG adviseert hierover contact te leggen met CEAG en geeft aan het 
onderwerp te zullen bespreken in zijn overleg met C-CEAG. 
 
Toezicht op voedselveiligheid maakt deel uit van het takenpakket van de IMG. In dit 
kader zijn de kombuizen van Parera en Savaneta geïnspecteerd. De voorzieningen vallen 
niet onder Paresto maar onder C-ZMCARIB. Op enkele kleine nog uit te voeren 
aanpassingen na voldoet de recent aangepaste keukenvoorziening van de MB Parera aan 
de eisen. Wel valt op de nieuwe airconditioning al enkele malen is uitgevallen. Reparatie 
laat vaak lang op zicht wachten doordat in dit deel van de wereld geen 
onderhoudsmonteur en materiaal van de via een Europese aanbesteding verworven 
Italiaanse airco’s aanwezig zijn. Op de MK Savaneta is de situatie echter aanmerkelijk 
slechter. De infra en de keukenvoorzieningen zijn erg gedateerd en matig onderhouden. 
Kort voor de inspectie zijn de airco’s uitgevallen. De tijdelijk in de eetzaal geplaatste grote 
ventilatoren werken niet allemaal, bovendien zorgen zij niet voor een daadwerkelijke 
koeling.  
  
17  

 
wordt niet verwezen naar de Chinese VN Level 2 doch naar de - in het kader van de eigen 
missie Barkhane aanwezige - Franse Role 2. De IMG acht dit gezien de ontbrekende 
kwaliteitsborging terecht. De zorg is hiermee weliswaar adequaat afgedekt, doch 
kwetsbaar. 
 
De IMG heeft zowel in Bamako als in Gao geconstateerd dat de voedselveiligheid 
gegarandeerd is. De hygiëne op beide kampen is zowel in de eetfaciliteiten als in de 
sanitaire voorzieningen van voldoende niveau. Gezondheidsrisico’s in Bamako betreffen 
voornamelijk de verplaatsing met voertuigen door de stad. De verkeerssituatie is 
chaotisch en regelmatig worden de MSO tijdens de rit geconfronteerd met civiele 
verkeersslachtoffers. 
 
Door meerdere geneeskundige medewerkers wordt de voorbereiding als matig 
beoordeeld. Er wordt onvoldoende gekeken naar welke competenties voor welke functie 
vereist zijn en of de aangewezen functionaris over deze competenties beschikt. Er bestaat 
behoefte aan een Duits medische woordenlijst, daar er in Gao intensief geneeskundig met 
hen samengewerkt wordt en de Duitse taal meestal de voertaal is. Over het algemeen 
vindt men dat er beter en sneller gereageerd moet worden vanuit de DOPS op signalen 
vanuit het gebied. 
 
Op basis van de gedane bevindingen oordeelt de IMG dat de operatieve geneeskundige 
zorg in Mali in de huidige vorm adequaat, doch kwetsbaar en op punten voor verbetering 
vatbaar is. 
  
19  

 
het civiele stralingsveld. In het verslagjaar is de ACSD in maart, juni, september en 
november formeel bijeen geweest. Besproken onderwerpen waren onder meer 
wetenschappelijk onderzoek, registratie luchtvarenden, incidentmeldingen, vrijstellingen, 
stand van zaken complexvergunning, digitaal KeW-dossier, onderzoek Radon en 
verwerving. 
 
Digitaal Kernenergiewetdossier 
Op basis van de Kernergiewet dienen houders en gebruikers van radioactieve bronnen en 
toestellen een deugdelijk dossier bij te houden en te kunnen overleggen, waarin de 
aanwezige bronnen met type- en serienummers, technische gegevens, locatiegegevens, 
meetrapporten, vergunningen en autorisaties, stralingsdeskundigheidsbewijzen en 
delegatieregelingen zijn opgenomen. Op basis van deze dossiers kan op adequate wijze 
controle en toezicht plaatsvinden en verantwoording naar de autoriteiten. 
 
Tot op heden worden de Kernenergiewetdossiers in papieren vorm samengesteld en 
bewaard. Bij inspecties blijkt zeer regelmatig dat er verouderde gegevens in aanwezig zijn 
en/of dat er essentiële gegevens ontbreken. Voor het toezicht is het, met name buiten de 
militaire gezondheidszorg, daarnaast niet eenvoudig om een goed overall overzicht te 
krijgen van de op de vele defensielocaties gebruikte stralingsbronnen. 
 
Inmiddels zijn er digitale systemen beschikbaar voor het KeW-dossier. Naar verwachting 
zal op korte termijn ook bij Defensie een digitaal kernenergiedossier worden ingevoerd 
voor registratie- of vergunningplichtige stralingsbronnen en op iets langere termijn ook 
voor autorisatieplichtige gerubriceerde bronnen. Daarmee zal zowel het beheer als de 
controle en het toezicht op dit gebied aanmerkelijk kunnen worden verbeterd. 
 
Stralingstoezicht bij oefeningen 
De Inspectie is bij verschillende oefeningen geweest waar stralingsbronnen gebruikt 
werden, zoals de Life Agent Training (LAT) in Vyskov (Tsjechië), maar ook andere 
oefeningen van de Chemisch Biologisch Radiologisch Nucleair (CBRN) Responseenheid in 
Nederland. Tijdens de LAT in Vyskov werd er een wijziging in het oefenscenario 
voorgesteld door de commandant in de vorm van de inzet van een open stralingsbron. Dit 
is direct voorgelegd aan de Stralingsbeschermingsdienst (SBD) en het verzoek tot 
wijziging is afgewezen. 
 
De SBD is in het voortraject van de verschillende oefeningen betrokken geweest bij de 
vormgeving van de scenario’s. Tijdens de bezochte oefeningen in Nederland was de SBD 
verantwoordelijk voor de inzet van en de handelingen met de bronnen. De Inspectie heeft 
hierop toegezien. Er is op een veilige wijze geoefend bij de bezochte oefeningen. Het is de 
bedoeling dat het bezoeken van dergelijke oefeningen het komende jaar wederom zal 
plaatsvinden. 
 
 
7.3 Voedselveiligheid 
 
Paresto  
Tijdens de formulebeoordeling bij Paresto in 2017 hebben de NVWA en de IMG 
vastgesteld dat de werking van het ondersteuningssyteem voedselveiligheid onvolledig 
was. Hierop heeft de NVWA de betrokken partijen een aantal maatregelen opgelegd en 
hen verzocht tot een plan van aanpak te komen. C-DOSCO heeft dit voortvarend 
opgepakt en een verbeterteam onder leiding van C-DFLB opgericht. De C-DFLB heeft 
samen met het management van Paresto en overige direct betrokkenen een zichtbare 
verbetering in gang gezet in de beleving, uitvoering en borging van de voedselveiligheid 
bij Paresto. 
 
Doordat de NVWA en de IMG nog onvoldoende vertrouwen hadden in de borging van de 
voedselveiligheid bij Paresto, is dit toezichtjaar in twee periodes een beperkte steekproef 
uitgevoerd bij een 21 Paresto-voorzieningen. Bij de steekproef in de eerste periode 
kwamen enkele tekortkomingen naar voren. De tweede periode liet een positief beeld zien 
en daarbij zijn geen tekortkomingen vastgesteld. Hierdoor heeft Paresto als formulebedrijf 
het vertrouwen hersteld en is het weer in de cyclus van verminderd toezicht gekomen.  
 
In dit toezichtjaar zijn op basis van het plan van aanpak tastbare verbeteringen 
doorgevoerd op het gebied van de voedselveiligheid. Zo zijn deskundigen op het gebied 
van voedselveiligheid en infrastructuur aan de staf Paresto toegevoegd, is Sensz 
21  

 
Geconstateerd moet worden dat de bestaande bouwkundige voorzieningen voor met 
name de eerstelijns militaire gezondheidszorg veelal van oudere datum zijn en vaak zeer 
matig zijn onderhouden. Bovendien voldoet het materiaalgebruik en de indeling in veel 
gevallen niet meer aan de huidige eisen en zijn er dringend aanpassingen nodig. 
Om begrijpelijke redenen zijn prioriteiten gesteld waar het gaat om groot onderhoud of 
verbouwing en de volgtijdelijkheid daarvan op de verschillende locaties. In een aantal 
gevallen acht de Inspectie eerdere uitvoering daarvan echter noodzakelijk, hetgeen leidt 
tot het opleggen van maatregelen of het geven van aanwijzingen. Deze worden 
doorgaans voortvarend ter hand genomen en uitgevoerd. In veel gevallen volgt dit op 
uitgevoerde reguliere inspecties van gezondheidscentra. 
 
De nieuw- en verbouwvoorzieningen in Utrecht ten behoeve van het CMH, de MBB, de 
DTD en de MGGZ zijn separaat gevolgd door middel van periodieke besprekingen met de 
commandanten en de infra-functionarissen en werkbezoeken/inspecties ter plaatse. 
Recentelijk is ook de nieuwbouw voor de Sociaal Medische Dienst geïnspecteerd, hetgeen 
inmiddels tot een aanwijzing en daarop volgende aanpassingen heeft geleid. Ook de 
nieuwbouw voor het gezondheidscentrum in Garderen werd gevolgd, naast gemelde 
problemen met de tijdelijke verbouw van het centrum in Ermelo.  
 
Wat betreft de infrastructurele problemen bij Paresto-voorzieningen in relatie tot de 
voedselveiligheid is het toezicht in gezamenlijkheid met de NVWA vormgegeven. 
 
 
7.5 Speerpuntenonderzoek 
 
Speerpunten zijn toezichtonderwerpen die extra aandacht krijgen bij de reguliere 
inspecties. Over deze onderwerpen wordt veelal niet separaat gerapporteerd, doch in het 
betreffende inspectierapport geconcludeerd. 
 
Deskundigheidsonderhoud, coaching en supervisie 
Het onderwerp deskundigheid, coaching en supervisie is met name tijdens reguliere 
inspecties op de gezondheidscentra besproken met AMA (in opleiding), AMV en de 
hoofden gezondheidscentrum. Daarnaast is dit onderwerp ook besproken in de jaar- en 
kwartaalgesprekken met de zorgverantwoordelijken. Het komt regelmatig voor dat een 
AMA zonder aanwezigheid van een huisarts en/of bedrijfsarts zijn werkzaamheden 
verricht. Er is dan coaching/supervisie op afstand. Dit is incidenteel met voldoende 
borging daarvan acceptabel, doch structureel onwenselijk, mede gezien de doelstelling 
van het MZT: geïntegreerde zorg met voldoende expertise.  
 
Disfunctionerende beroepsbeoefenaren  
Tijdens de reguliere inspecties zijn er specifieke vragen geformuleerd om een indruk te 
krijgen van de omvang van het probleem van disfunctionerende medewerkers en hoe 
binnen de MGZ met deze categorie medewerkers omgegaan wordt. De IMG toetst of er 
een aanspreekcultuur is binnen de gezondheidscentra, maar ook in de operationele 
gezondheidszorg. Over het algemeen vinden wel jaarlijks functioneringsgesprekken 
plaats, doch het aanspreken in de dagelijkse praktijk wisselt erg per locatie. Waar dit naar 
het oordeel van de IMG verbetering behoeft, wordt dit met de leidinggevende besproken 
en vastgelegd in het inspectierapport. 
 
Kwaliteit SMO 
Afgelopen jaar is de richtlijn RMG/055 geactualiseerd. Deze beoogt de kwaliteit van de 
SMO te borgen. De IMG heeft geconstateerd dat er beter aan de voorgeschreven 
competenties wordt voldaan. Dit blijft echter een punt van aandacht. De SMO heeft een 
belangrijke rol en functie binnen het operationele optreden als speciale stafofficier van de 
commandant en deze functionaris moet dan ook goed voorbereid worden op deze taak. 
 
Medewerker- en patiëntentevredenheid, klachtafhandeling 
De tevredenheidsmetingen en wijze van klachtenafhandeling komen ter sprake bij 
reguliere inspecties Een goede invulling ervan is een van de HKZ eisen voor certificering. 
Bij alle gezondheidscentra hebben inmiddels patiënttevredenheidsonderzoeken 
plaatsgevonden. In 2018 is er zowel binnen de gezondheidszorgbedrijven als bij de 
OpCo´s een netwerk van klachtenfunctionarissen uitgerold. Dit heeft tot gevolg dat het 
merendeel van de klachten afgehandeld kan worden door bemiddeling van de 
klachtenfunctionaris. Het aantal klachten dat bij de Klachtencommissie Gezondheidszorg 
Defensie terechtkomt is hierdoor duidelijk verminderd. 
23  

 
8 MELDINGEN EN INTERVENTIES 
 
 
8.1 Inleiding 
 
Vanuit haar toezichthoudende taak behandelt de Inspectie ook meldingen van 
zorggebruikers over ervaren ernstig of structureel tekortschieten van de militaire 
gezondheidszorg, respectievelijk over problemen ervaren door zorgverleners. Ook 
belangenorganisaties en andere functionarissen kunnen meldingen doen, die vervolgens 
worden onderzocht en beoordeeld op zorgvuldigheid van handelen en adequaatheid van 
zorgverlening; waar nodig gevolgd door aanwijzingen of aanbevelingen ter verbetering. 
Daarnaast kan de Inspectie op eigen initiatief interveniëren in situaties waarin de zorg 
tekort heeft geschoten of tekort dreigt te schieten. Tenslotte wordt ook regelmatig 
formeel of informeel geadviseerd aan zowel zorgverleners als zorggebruikers naar 
aanleiding van acute vragen en problemen. 
 
 
8.2 Behandelde zaken 
 
Er zijn in het verslagjaar 39 meldingen behandeld. In 26 gevallen ging het om meldingen 
gedaan door gebruikers van de zorg, 10 meldingen werden gedaan door verleners van de 
zorg en 3 meldingen door overige instanties. 
Daarnaast werd meermaals door de IMG geïntervenieerd op grond van eigen bevindingen 
of waarnemingen. 
 
 
8.3 Onderwerpen 
 
De meldingen betroffen deels meerdere items. De belangrijkste onderwerpen waarover 
gebruikers van de zorg een melding hebben gedaan waren: kwaliteit verleende zorg (14), 
waarvan 4 medicatiezorg; onderzoek en beoordeling (8); procedures (7); begeleiding en 
communicatie (5) en gegevensuitwisseling (3). 
De belangrijkste onderwerpen waarover verleners van de zorg een melding hebben 
gedaan waren: functioneren zorgvoorzieningen/zorgverleners (5); procedures (3); 
infrastructuur (2) en incidenten (2). 
De meldingen van overige instanties betroffen alle drie de in concrete situaties verleende 
zorg. 
De interventies hadden betrekking op het functioneren van zorgvoorzieningen en 
zorgverleners en op gevolgde procedures. 
 
 
8.4 Uitgelichte problematiek 
 
Bindend inzetbaarheidsadvies VMA 
Bij eenheidscommandanten is niet altijd duidelijk wat de status is van een door de 
Verantwoordelijk Militair Arts van het Medisch Zorgteam afgegeven advies met betrekking 
tot het niet of beperkt inzetbaar zijn van een militair van de eenheid in verband met 
(doorgemaakte) medische problemen. Bij herhaling wordt de Inspectie geconfronteerd 
met het passeren van inzetbaarheidsadviezen in de vorm van mutaties of 
verzuimrapportages. 
 
Zowel op grond van de Militaire Ambtenarenwet als van de SG Aanwijzing SMT en de 
toepasselijke richtlijn militaire gezondheidszorg moet worden vastgesteld dat deze 
adviezen in beginsel bindend zijn en dat er alleen bij operationele inzet tijdens 
gevechtsomstandigheden van kan worden afgeweken in verband met veiligheidsbelangen 
of andere zwaarwegende operationele belangen. Uitzendbaarheidsadviezen zijn eveneens 
bindend. Dit geldt ook voor een bedrijfsgeneeskundig advies inzake werkhervatting van 
een burgermedewerker.  
 
Dit alles betekent dat de opgedragen werkzaamheden te allen tijde in lijn dienen te zijn 
met de in het advies aangegeven functioneringsbeperkingen. Voor de verantwoordelijk 
militair arts houdt dit dan wel in dat deze de commandant hierover helder informeert; 
uiteraard zonder hierbij de medische bijzonderheden te noemen. 
  
25  

 
Ongeoorloofde aanschaf en gebruik stralingsbronnen 
Op basis van de Kernenergiewet en de uitvoeringsregelingen daarvan mogen 
stralingsbronnen in de vorm van radioactieve bronnen en röntgentoestellen slechts 
worden aangeschaft en/of gebruikt indien is voldaan aan de registratie- of 
vergunningsplicht. Het Vrijstellingsbesluit Defensie Kernergiewet geeft hiervan ontheffing 
voor bronnen ten behoeve van gerubriceerde militaire toepassing, mits hiervan een goede 
registratie wordt gevoerd en beschermingsmaatregelen conform het BBS worden 
genomen. Om dit te borgen geldt er binnen Defensie een systeem van autorisaties, die 
worden afgegeven namens de Minister en worden gecontroleerd door de SBD. De IMG 
heeft daarbij de rol van toezichthouder. 
 
Bij aanschaffingen die via de verwervingsautoriteit van Defensie lopen wordt door deze 
vooraf zeker gesteld dat is voldaan aan de geldende registratie-, vergunning- of 
autorisatievereisten. Recent is bij SBD-controles echter gebleken dat meerdere eenheden 
en organisaties van Defensie bronnen hebben aangeschaft buiten de verwervingsautoriteit 
om en in strijd met de genoemde wet- en regelgeving. Het gaat daarbij onder andere om 
post-, kleding- en bagagescanners die gebruik maken van röntgenstraling. De SBD heeft 
dit bij de inspectie gemeld en vastgesteld of er ook sprake was van verhoogde risico’s, 
hetgeen niet het geval bleek te zijn. De IMG acht het gemelde handelen desalniettemin 
juridisch onacceptabel en zal bij herhaling handhavend optreden en passende 
maatregelen opleggen. 
  
27  

 
Tot slot is de mogelijkheid besproken voor een gezamenlijke inspectie aan gezondheids-
voorzieningen in het Caribisch-gebied. Door diverse omstandigheden is in onderling goed 
overleg besloten hier dit maal ieder afzonderlijk invulling aan te geven. 
 
Nederlandse Voedsel en Waren Autoriteit 
De goede samenwerking met de NVWA is dit toezichtjaar verder voortgezet. In 
samenwerking en in overleg is het toezicht op de voedselveiligheid bij Paresto als vervolg 
op de formulebeoordeling in 2017 verder vormgegeven.  
De mogelijkheid om tot een samenwerkingsconvenant op het gebied van de 
voedselveiligheid tussen de NVWA en de IMG te komen is onderzocht en zal in 2019 
verder uitgewerkt worden. 
 
Autoriteit Nucleaire Veiligheid en Stralingsbescherming 
Zoals in het voorgaande jaarverslag werd gemeld, hebben alle toezichthouders en 
beleidsverantwoordelijken op het gebied van stralingsbescherming in 2017 een definitief 
samenwerkingsconvenant met de ANVS getekend. Inmiddels is er per 7 februari 2018 
nieuwe regelgeving in werking getreden in de vorm van het Besluit 
Basisveiligheidsnormen Stralingsbescherming, dat in de plaats komt van het Besluit 
Stalingsbescherming. Dit heeft ook consequenties voor de stralingsbescherming bij 
Defensie en het toezicht daarop door de IMG. Ook het Vrijstellingsbesluit Defensie 
Kernenergiewet speelt daarbij een rol. 
 
Om een goede afstemming te borgen tussen de toezichthouders onderling en ten opzichte 
van de stralingsbeschermingsorganisatie van Defensie zijn er een aantal bijeenkomsten 
geweest, waarin is besproken wat de juiste gang van zaken is met betrekking tot het 
(door)melden van stralingsincidenten bij Defensie met (mogelijke) civiele implicaties. 
Naar verwachting kunnen de afspraken in het begin van het volgende verslagjaar worden 
vastgelegd in een addendum bij het convenant. 
  
29  

 
BIJLAGEN 
 
TOEZICHT IN CONTEXT 
 
 
Historie 
Het toezicht op de gezondheidszorg is voor Nederland in de Gezondheidswet opgedragen 
aan het Staatstoezicht op de Volksgezondheid. In een aantal specifieke wetten zijn 
handhavingstaken toebedeeld aan Inspecties die deel uitmaken van het Staatstoezicht, 
waaronder de IGJ. De militaire gezondheidszorg is in het verleden grotendeels onttrokken 
geweest aan het directe toezicht door (de voorloper(s) van) de IGJ. Dit kwam vooral door 
uitzonderingen in de regelgeving of eigen bijzondere regelgeving van Defensie. Verder 
was sprake van een afwijkende structuur en uitvoering van de militaire gezondheidszorg 
waarop de civiele toezichthouder weinig grip had. Vanaf de midden tachtiger jaren van de 
vorige eeuw heeft deze dan ook aangedrongen op de instelling van een interne 
toezichthouder voor de militaire gezondheidszorg, die het toezicht op de verschillende 
terreinen van het Staatstoezicht daar gestalte zou kunnen geven. In 1989 is dit verzoek 
door de Minister van Defensie gehonoreerd in de vorm van de instelling van de IMG, die 
de toezichtstaken van de IGJ en van de andere betrokken Staatstoezicht-Inspecties 
gedelegeerd kreeg. De IMG verantwoordt zich jaarlijks en waar nodig tussentijds 
tegenover de Minister van Defensie en de Inspecteur-generaal Gezondheidszorg en Jeugd. 
In 2018 zijn de samenwerkingsafspraken opnieuw vastgelegd in een door beide Inspecties 
bekrachtigd geactualiseerd convenant.  
 
Taken 
Op grond van de instellingsbeschikking heeft de IMG als hoofdtaak: 
- Het binnen de richtlijnen van de Minister van Defensie en de aanbevelingen van de 
Inspecteur-generaal voor de Gezondheidszorg van het Staatstoezicht op de 
Volksgezondheid zorgdragen voor toezicht op de militair geneeskundige verzorging en 
de staat van de gezondheid van het militaire personeel. 
 
Uit de hoofdtaak voortvloeiende deeltaken: 
- Het houden van toezicht op de kwaliteit van de preventieve-, de geïntegreerde 
eerstelijns zorg, de tweede- en derdelijns zorg, de operationele en de 
verzekeringsgeneeskundige militair geneeskundige verzorging; 
- Het houden van toezicht op de staat van gezondheid van het militair personeel; 
- Het houden van toezicht op de naleving van wettelijke voorschriften op het gebied 
van de gezondheidszorg en de militair geneeskundige verzorging; 
- Het houden van toezicht op de stralingshygiëne; 
- Het houden van toezicht op de voedselveiligheid. 
 
Doelstelling 
De IMG heeft tot doel de handhaving van een verantwoorde kwaliteit van militaire 
gezondheidszorg. Als subdoelen heeft de Inspectie gesteld: 
Het toezien op verantwoorde, goed gestructureerde en gewaarborgde zorg en goed 
functionerende zorgverleners. 
Het opsporen en zichtbaar maken van (potentiële) risico’s voor een goede zorg. 
Het inzicht geven in de staat van gezondheid en potentiële gezondheidsrisico’s met 
implicaties voor de benodigde zorg. 
 
Wettelijk kader 
Het toezicht op de militaire gezondheidszorg wordt uitgeoefend namens de Minister van 
Defensie op basis van een daartoe strekkende ministeriële beschikking. Er is dus sprake 
van een gemandateerde bevoegdheid. Hiermee kan het militaire toezicht de lacunes 
opvullen die bestaan door de wettelijke uitsluiting van de toepasselijkheid van civiele 
regelingen en op de beperkende territoriale werking van de meeste (gezondheidszorg)-
wetten. De bevoegdheid van de Inspecteur-generaal voor de Gezondheidszorg en Jeugd 
geldt slechts voor het Nederlandse grondgebied (art. 36 Gezondheidswet). Deze laat de 
taakuitvoering ook daar in beginsel echter over aan de militaire toezichthouder IMG. 
 
 
 
 
31  

 
- Bericht aan de ambtelijke/politieke leiding en zo nodig het Staatstoezicht plus het 
eventueel initiëren van tuchtrechtelijke toetsing. Dit in geval van zeer ernstige 
tekortkomingen dan wel hardnekkig negeren van aanbevelingen en richtlijnen van 
de IMG. 
 
Inzetperspectief 
De inzet van de IMG wordt vooral bepaald door de specifieke verantwoordelijkheid van de 
Minister van Defensie. Dit geldt niet alleen in politieke zin, maar vooral ook in diens rol 
van formele zorgaanbieder en van werkgever met het daaraan gekoppelde belang van 
een actueel inzicht in de kwaliteit van de militaire gezondheidszorg. Verder gelden de 
eisen en wensen die de IGJ als externe toezichthouder heeft voor de invulling van het 
interne Defensietoezicht.  
 
Via periodieke bezoeken en gesprekken met verschillende zorgverlenende disciplines 
tracht de IMG een goed overzicht te houden van de zorginstellingen, zorgverleners en 
andere zaken die een risico kunnen vormen voor verantwoorde zorg. Verder kunnen 
zorgverleners en ontvangers van zorg meldingen doen over het mogelijk tekortschieten 
van de zorg. Deze worden dan geregistreerd en onderzocht. Tenslotte worden de politieke 
en beleidsontwikkelingen op relevantie bezien. 
 
Als interne toezichthouder heeft de IMG directe toegang tot de militaire zorginstellingen. 
Zij is ook direct toegankelijk voor militaire zorgverleners en ontvangers van zorg. Verder 
is de IMG in staat om relevante bevindingen rechtstreeks te bespreken op het juiste 
niveau en om daarbij een inschatting te maken van potentiële politieke en ambtelijke 
(afbreuk)risico’s. Zo nodig kan de IMG in een vroeg stadium intern informeren en 
interveniëren om eventuele schade te voorkomen en te beperken. Tenslotte kan de IMG, 
complementair aan de externe toezichthouder IGJ, wiens toezichttaak zich beperkt tot het 
Nederlandse grondgebied, ook bij extraterritoriaal optreden, de kwaliteit blijven 
handhaven in de geest van de in beginsel territoriaal georiënteerde wet- en regelgeving. 
 
De doelstelling van toezicht is om de (zorg)verantwoordelijken te stimuleren en om zorg 
te (blijven) dragen voor een verantwoorde kwaliteit van zorg. De IMG doet dit primair met 
steun en advies en door rapportage van de problemen. Pas daarna betreedt de IMG de 
wegen van drang en dwang, zo nodig met het initiëren van (tuchtrechtelijke) sancties. 
 
Professionaliteit 
De IMG streeft, conform de aan het toezichtveld gestelde eisen, naar een professionele 
invulling van haar taak. Daartoe beschikt zij over een aantal interne 
kwaliteitsborginginstrumenten, waaronder: 
 Intern: 
- Interne werkprotocollen voor inspecties 
Vooral de formele inspecties zijn gestandaardiseerd en geprotocolleerd. Deze regels 
zijn vastgelegd in een inspectieprotocol; 
- Intercollegiaal overleg 
De oordeelsvorming, de prioritering en de risicoanalyse geschiedt in intercollegiaal 
overleg; 
- Intercollegiale toetsing 
Rapporten met oordelen en aanbevelingen worden door alle inspecteurs getoetst; 
- Gecertificeerd opgeleide inspecteurs 
Alle inspecteurs volgen de opleiding tot Inspecteur voor de Gezondheidszorg op de 
IGJ-academie. Bij plaatsing van een nieuwe inspecteur wordt een dergelijk 
opleidingstraject gestart. 
 
Extern: 
- Consultering van externe deskundigen 
Adviezen worden zo nodig bij externe deskundigen ingewonnen: IGJ-academie, IGJ, 
bij diverse ziekenhuizen, specialisten en wetenschappelijke verenigingen; 
- Intervisie met externe toezichtinstanties 
De Inspecteurs zijn lid van een intervisiegroep met inspecteurs van andere Inspecties 
(IGJ en Inspectie Openbare Orde en Veiligheid); 
- Periodiek toezichthoudersoverleg 
Dit is een ingesteld overlegforum van toezichthouders binnen Defensie onder leiding 
van de pSG; 
- Extern inspectieoverleg over relevante casuïstiek  
Overleg met vaste contactpersonen binnen de IGJ; 
33  

 
AFKORTINGEN 
 
 
ACSD Adviescommissie Stralingshygiëne Defensie 
AMA Algemeen Militair Arts 
AMV Algemeen Militair Verpleegkundige 
ANVS Autoriteit Nucleaire Veiligheid en Stralingsbescherming  
AVG Algemene Verordening Gegevensbescherming 
AVV Adviesraad Verpleegkundigen en verzorgenden 
BA Beveilingsautoriteit 
BIG Beroepen in de Individuele Gezondheidszorg 
BMB Bijzondere Medische Beoordelingen 
BME Basis Medische eenheid 
BS Bestuursstaf 
CBRN 
Chemisch Biologisch Radiologisch Nucleair 
CDS Commandant Der Strijdkrachten 
CEAG Coördinatiecentrum Expertise Arbeidsomstandigheden en Gezondheid 
CGN Combattanten met Geneeskundige Neventaak 
CLAS Commando Landstrijdkrachten 
CLSK Commando Luchtstrijdkrachten 
CMH Centraal Militair Hospitaal 
CML Centrum voor Mens en Luchtvaart 
CZSK Commando Zeestrijdkrachten 
DFD Defensie Farmaceutische Dienst 
DGO Defensie Gezondheidszorg Organisatie 
DGOTC Defensie Gezondheidszorg Opleidings- en Trainingscentrum 
DMC Duikmedisch Centrum 
DOPS Directie Operatiën 
DOSCO Defensie Ondersteuningscommando 
DTD Defensie Tandheelkundige Dienst 
EGB Eerstelijns Gezondheidszorg Bedrijf 
EUTM Europese Unie Trainings Missie 
FG Functionaris voor de Gegevensbescherming 
FHP Force Health Protection 
GC  Gezondheidscentrum 
HDBV Hoofddirectie Bedrijfsvoering 
HDP Hoofddirectie Personeel 
HKZ Harmonisatie Kwaliteitsbeoordeling in de Zorgsector 
HPG Hygiëne en Preventieve Gezondheidszorg 
ICT 
Informatie en Communicatie Technologie 
IDR Instituut samenwerking Defensie en Relatieziekenhuizen 
Ig-IGJ Inspecteur-generaal Inspectie Gezondheidszorg en Jeugd 
IGK Inspecteur-Generaal der Krijgsmacht 
IGJ Inspectie Gezondheidszorg en Jeugd 
IMG Inspectie Militaire Gezondheidszorg 
IVD 
Inspectie Veiligheid Defensie 
JMed Joint Medical 
KCGD Klachtencommissie Gezondheidszorg Defensie 
KeW Kernenergiewet 
KMar Koninklijke Marechaussee 
KNMT Koninklijke Nederlandse Maatschappij tot bevordering der Tandheelkunde 
LZV Landelijk Zorgsysteem voor Veteranen 
MBB Militaire Bloedbank 
MGA Militair Geneeskundige Autoriteit 
MGGZ Militaire Geestelijke Gezondheidszorg 
MGLC Militair Geneeskundig Logistiek Centrum  
35  

