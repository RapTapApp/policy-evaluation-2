VERSLAG  VAN EEN SCHRIFTELIJK OVERLEG 
 
Vastgesteld, 17 april 2020 
 
Binnen de vaste commissie voor Buitenlandse Zaken hebben de onderstaande fracties de 
behoefte vragen en opmerkingen voor te leggen aan de minister van Buitenlandse Zaken over de 
geannoteerde agenda voor de informele Raad Buitenlandse Zaken van 22 april 2020 
(Documentnummers 2020Z06772 en 2020Z06877) en het verslag van de extra Raad 
Buitenlandse Zaken van 3 april 2020 (Kamerstuk 21501-02, nr. 2143).  
  
 
De op 17 april 2020 toegezonden vragen en opmerkingen zijn met de door de minister van 
Buitenlandse Zaken bij brief van … toegezonden antwoorden hieronder afgedrukt.  
 
De voorzitter van de commissie, 
Pia Dijkstra 
 
Adjunct-griffier van de commissie, 
Konings 
 
 
Inhoudsopgave 
            
I Vragen en opmerkingen vanuit de fracties  
Algemeen 
Coronavirus   
Oostelijk Partnerschap 
Oekraïne  
Libië  
Overige onderwerpen  
II Antwoord / Reactie van de minister 
III Volledige agenda  
 
 
I. Vragen en opmerkingen vanuit de fracties 
 
 
Algemeen  
 
De leden van de VVD-fractie hebben met belangstelling kennisgenomen van de geannoteerde 
agenda van de Raad Buitenlandse Zaken van 22 april 2020, alsook van het verslag van de extra 
informele Raad Buitenlandse Zaken van 3 april 2020. Zij hebben hierover nog een aantal vragen.   
 
De leden van de PVV-fractie hebben kennisgenomen van de agenda van de Raad Buitenlandse 
Zaken en het verslag van de vorige Raad. Deze leden hebben hierover enkele vragen en 
opmerkingen. 

betrokken partijen is afgesproken dat de gezamenlijke aanpak van het convenant waar 
nodig ook doorgezet kan worden na eind april.  
 
Zij vragen de minister alles op alles te zetten deze repatriëring spoedig te voltooien. Hoe gaat het 
met de Europese samenwerking op het gebied van repatriëring en waar ziet de minister ruimte 
voor verbetering in de samenwerking? Bij welke landen liggen nu nog grote problemen om de 
repatriëring te organiseren, en wat is daarvoor de reden? Bespreekt de minister deze situaties 
tijdens de aanstaande vergadering van de Raad Buitenlandse Zaken om samen met zijn collega-
ministers zo spoedig mogelijk samen tot repatriëring van de gestrande reizigers over te kunnen 
gaan? 
 
2. Antwoord van het kabinet  
 
In de geannoteerde agenda van de Raad Buitenlandse Zaken van 3 april jl. (ref. Kamerstuk 
21 501-02, nr. 2140) informeerde ik uw Kamer reeds over het feit dat Nederland in EU 
verband zeer nauw samenwerkt op het gebied van repatriëring van de eigen onderdanen. 
Dat gebeurt veelvuldig in het kader van consulaire coördinatie, waarbij de EU op 
gecoördineerde wijze derde landen aanspreekt om te bewerkstelligen dat zij hun luchtruim 
openen voor repatriëring van EU-burgers. Daarvoor heeft Nederland herhaaldelijk gepleit 
en dit heeft ook tot concrete resultaten geleid.  
 
Naast een gezamenlijk pleidooi door EU-lidstaten bij de autoriteiten van derde landen voor 
het open houden van het luchtruim voor repatriëringsvluchten en het verkrijgen van 
landingsrechten, is ook in meerdere landen gecoördineerd gevraagd om toestemming voor 
EU-burgers om zich binnenlands te mogen verplaatsen naar het punt van vertrek van de 
repatriëringsvlucht, om het beschikbaar houden van lokale vluchten en hotels en om 
flexibiliteit bij eventuele aflopende geldigheid van visa (overstay). 
 
Ook bij de uitvoering van de repatriëringsvluchten wordt actief samenwerking gezocht met 
andere EU-lidstaten. Het kabinet stelt extra capaciteit op Nederlandse 
repatriëringsvluchten uitgevoerd in het kader van het convenant Bijzondere Bijstand 
Buitenland beschikbaar aan andere EU-burgers. Tot dusver zijn daarbij 1350 niet-
Nederlandse EU-burgers op Nederlandse vluchten naar huis gekomen. Omgekeerd zijn – 
na bemiddeling van Nederlandse ambassades wereldwijd – grote aantallen Nederlandse 
burgers meegevlogen op repatriëringsvluchten van andere EU-lidstaten naar Europa. Dit is 
een complexe operatie die, voor alle EU-lidstaten, in toenemende mate maatwerk vereist nu 
zich op vele plekken nog slechts beperkte aantallen gestrande reizigers bevinden. Daarbij 
wordt ook gekeken naar de mogelijkheid van zogenaamde ‘sweeperflights’ om de laatste 
kleinere groepen gestrande EU-reizigers op te halen en om repatriëring vanuit 
bestemmingen met beperkte aantallen gestrande reizigers per lidstaat in onderlinge 
afstemming te organiseren.  
 
De Europese Commissie ondersteunt gecoördineerde repatriëring van buiten de EU, die ten 
goede komt aan burgers van meerdere EU-lidstaten, met cofinanciering. Deze vergoeding 
geschiedt onder het zogenoemde Union Civil Protection Mechanism (UCPM). Nederland 

konden terugkeren. Sindsdien is nog spaarzaam toestemming gegeven voor 
repatriëringsvluchten naar een aantal Europese landen. De Nederlandse regering werkt er 
achter de schermen hard aan om in elk geval de meest schrijnende gevallen terug te laten 
keren.  
 
Ik heb veelvuldig contact gehad met mijn Marokkaanse ambtsgenoot om medewerking te 
verkrijgen voor repatriëring van in elk geval de meest schrijnende gevallen. Hiertoe wordt 
ook nauw contact gehouden en samengewerkt met landen als Frankrijk, Spanje en ook 
België en andere Europese partners. Tevens heeft de Hoge Vertegenwoordiger van de EU 
op verzoek van Nederland contact gehad met Marokko over deze kwestie. Marokko staat 
mondjesmaat vluchten toe waarmee landen in principe alleen hun eigen gestrande reizigers 
terug kunnen halen, maar maakt zo nu en dan een uitzondering als het gaat om het 
meenemen van reizigers uit andere landen. Zo konden vorige week zes schrijnende gevallen 
uit Nederland meereizen met een Franse vlucht. EU-partners hebben ook in hun contacten 
expliciet aandacht gevraagd voor de Nederlandse gestrande reizigers. Marokko heeft 
aangegeven te willen kijken naar mogelijk vertrek van de meest schrijnende gevallen en 
vraagt om zorgvuldige onderbouwing van het Nederlandse verzoek. Deze informatie is 
inmiddels aangeleverd. De regering blijft zich ervoor inspannen om zo snel mogelijk 
repatriëringsvluchten vanuit Marokko naar Nederland mogelijk te maken en houdt alle 
opties open om dit te bevorderen. 
 
De leden van de D66-fractie vragen aandacht voor de achtergebleven Nederlanders in Peru en 
vragen de minister aan zijn Peruviaanse collega duidelijk te maken dat verwacht wordt dat alle 
Nederlanders mogen vertrekken voor de definitieve sluiting van het luchtruim. Graag ontvangen 
deze leden hierop een reactie. 
 
4. Antwoord van het kabinet  
De afgelopen weken konden 800 gestrande Nederlandse reizigers met ondersteuning vanuit 
de ambassade in Lima naar Nederland terugkeren, via twee BBB-vluchten van KLM en 
met EU-vluchten. Daartoe heb ik zelf op 25 maart jl. telefonisch contact opgenomen met 
mijn Peruaanse ambtsgenoot om te pleiten voor openen van het luchtruim om snelle 
repatriëring van de gestrande Nederlanders mogelijk te maken. 
Speciale aandacht is uitgegaan naar de door de Peruaanse autoriteiten in Cusco in 
quarantaine geplaatste Nederlanders (en andere EU-onderdanen). Bilateraal en in EU-
verband is heeft de ambassade intensief contact gehad met de Peruaanse autoriteiten over 
de groep. Op 19 april jl. zijn de nog overgebleven reizigers van deze groep (inclusief 5 
Nederlanders) van Cusco naar Lima gevlogen en aansluitend op de repatriëringsvlucht van 
Lima naar Frankfurt geplaatst. 
Deze week zijn er nog enkele EU-vluchten (georganiseerd door België en Frankrijk), 
waarop gepoogd zal worden enkele bij familie in Peru gestrande Nederlandse reizigers mee 
terug naar Europa te vliegen. Zij hebben zich pas gemeld na sluiting van de registratie voor 
Bijzondere Bijstand Buitenland. 

het antwoord specifiek ingegaan worden op de situatie in Marokko, waar nog veel Nederlanders 
vastzitten? Zijn alle in Marokko gestrande Nederlanders die zich hebben gemeld bij de 
autoriteiten inmiddels gebeld? Zo ja, met welke boodschap? Mensen vragen zich af of zij zelf 
tickets moeten blijven kopen of beter een repatriëringsvlucht af kunnen wachten. Wat adviseert 
de minister deze mensen? Op welke wijze wordt in EU-verband de druk op Marokko opgevoerd, 
ook omdat er nu wel Spaanse en Franse repatriëringsvluchten worden toegestaan maar 
vooralsnog geen Nederlandse? Hoe wordt in Marokko gereageerd op de pogingen van de 
regering om Nederlanders, ook met dubbel paspoort, naar huis te krijgen? Klopt het dat daar 
kritiek op is? Zo ja, welke?   
 
7. Antwoord van het kabinet  
 
Van de geregistreerde Nederlandse burgers zijn er circa 5375 met 32 speciale vluchten – 
uitgevoerd in het kader van het convenant Bijzondere Bijstand Buitenland – naar huis 
gebracht. Circa 10.000 geregistreerde reizigers wisten daarnaast, vaak met advies en 
ondersteuning, op andere wijze huiswaarts te keren of geven aan om andere redenen niet 
langer gebruik te willen of hoeven maken van Bijzondere Bijstand Buitenland. Op moment 
van schrijven staan nog circa 8000 Nederlanders geregistreerd die bij inschrijving hebben 
aangegeven bijstand te wensen bij terugkeer naar Nederland. Van deze 8000 zijn naar 
schatting 3000 Nederlandse reizigers nog gestrand in Marokko. Met de gestrande reizigers 
in Marokko die zich hebben aangemeld voor de regeling BBB is contact geweest om te 
inventariseren in hoeverre sprake is van medische of sociale urgentie.  
 
Aan alle reizigers die zich nog in het buitenland bevinden, raadt het ministerie aan de 
ontwikkelingen goed in de gaten te houden en gebruik te maken van de 
vertrekmogelijkheden die er nog zijn. Als er commerciële mogelijkheden worden 
aangeboden, worden Nederlandse reizigers geadviseerd deze mogelijkheden te benutten. 
Op moment van schrijven is daar in het geval van Marokko echter geen sprake van. 
 
De Nederlandse regering staat in nauw contact met Europese partners over de situatie in 
Marokko, met name met de Franse, Spaanse en Belgische ministers van Buitenlandse 
Zaken. Daarnaast is er contact geweest met de Hoge Vertegenwoordiger. Er wordt vanuit 
Europese partners een consistente boodschap afgegeven richting Marokko dat repatriëring 
van gestrande reizigers vanuit de EU mogelijk moet zijn. 
 
De Nederlandse regering maakt geen onderscheid tussen Nederlandse reizigers met een 
enkele of dubbele nationaliteit. Informatie over dringende gevallen voor terugkeer is 
inmiddels door Nederland aangeleverd bij Marokko en dat zou voldoende basis moeten 
zijn om repatriëring van deze groep mogelijk te maken.  
 
De leden van de SP-fractie vragen in welke andere landen nog altijd relatief grote groepen 
Nederlanders vastzitten. En waarom is dat het geval? Wat doet de minister om deze 
Nederlanders thuis te krijgen?  
 
 

te verrekenen. Een dergelijke eigen bijdrage is logisch en passend omdat op deze wijze 
Nederlandse reizigers worden bijgestaan, het gelijkheidsbeginsel wordt toegepast, prudent 
met publieke middelen wordt omgegaan en eventueel misbruik waar mogelijk wordt 
tegengegaan. De verplichte bijdrage zal worden benut om de totale kosten van deze aanpak 
zoveel mogelijk te mitigeren en op deze manier zo veel mogelijk gestrande Nederlandse 
reizigers te kunnen helpen door de gezamenlijke inspanningen in het kader van de 
uitvoering van het «Convenant Bijzondere Bijstand Buitenland» met de alarmcentrales, de 
reisbranche, luchtvaartmaatschappijen, verzekeraars en de Rijksoverheid.  
 
Daarnaast zijn er serieuze gevolgen voor de overheidsfinanciën die voortkomen uit de 
ontwikkelingen rondom het Corona-virus, ook voor Buitenlandse Zaken en voor 
Consulaire zaken. In het licht van de eigen verantwoordelijkheid en de negatieve impact op 
de Rijksbegroting acht ik een coulanceregeling niet opportuun. Wel is voorzien in een 
zorgvuldig betaalsysteem, waarbij betalingsregelingen en gespreide verrekening mogelijk 
worden gemaakt. 
 
Wereldgezondheidsorganisatie (WHO) 
De leden van de D66-fractie zijn teleurgesteld in het besluit van de Amerikaanse president om de 
financiële bijdrage aan de WHO op te schorten. Deze leden erkennen de problemen die spelen bij 
de WHO en zullen niet stellen dat de organisatie geen fouten heeft gemaakt in de strijd tegen 
COVID-19, maar wijzen erop dat deze organisatie belangrijk werk levert in strijd tegen vele 
ziektes, waaronder COVID-19, met name in derdewereldlanden, maar ook in de wereldwijde 
informatieverzameling en advisering in de strijd tegen deze pandemie. Het stoppen van deze 
bijdrage levert gevaren voor de volksgezondheid wereldwijd op. De leden van de D66-fractie 
vragen of de minister contact heeft opgenomen met de Amerikaanse autoriteiten naar aanleiding 
van dit besluit. Is de minister bereid dit te agenderen voor de Raad Buitenlandse Zaken en zich 
ervoor in te zetten om in de Raadsconclusies op te laten nemen dat de EU dit besluit betreurt en 
naar mogelijkheden zoekt om vanuit de EU, eventueel in samenspraak met derde landen, de 
financiële middelen aan de WHO beschikbaar te stellen die noodzakelijk zijn na het wegvallen 
van deze Amerikaanse bijdrage? 
 
De leden van de GroenLinks-fractie hebben met afkeuring kennisgenomen van het besluit van de 
Verenigde Staten om alle betalingen aan de WHO op te schorten. Zij hebben vernomen dat de 
Raad het belang van multilaterale instellingen zoals de WHO onderstreept, en dat deze 
1
instellingen steun vanuit de Raad verdienen. Is de minister bereid de Raad op te roepen deze 
stap van de Verenigde Staten in niet mis te verstane bewoordingen te veroordelen? Zo nee, 
waarom niet?  
 
De leden van de GroenLinks-fractie vragen daarbij of de Raad voornemens is het financiële gat 
dat de Verenigde Staten achterlaat te vullen met extra financiële middelen buiten de OS-
begroting, en zo de WHO te steunen. Welke problemen kunnen er bij de WHO ontstaan als dit 
financiële gat niet wordt opgevuld? Zij vragen de minister of hij in ieder geval van plan is zich 
                                                 
1
 Verslag van de extra informele Raad Buitenlandse Zaken van 3 april 2020 (videoconferentie), Kamerstuk 21501-
02, nr. 2143.  

bijdragen aan de WHO in de beginfase van de crisis, waarbij EUR 5 miljoen ter 
beschikking is gesteld voor WHO’s Contingency Fund for Emergencies. De minister voor 
Buitenlandse Handel en Ontwikkelingssamenwerking heeft uw Kamer hierover 
geïnformeerd in de brief ‘Nederlandse inzet bestrijden coronacrisis ontwikkelingslanden’, 
d.d. 14 april jl. (Kamerstuk 33625-293). 
 
Overig (Oostelijk Partnerschap, sanctieregimes, desinformatie)  
De leden van de PVV-fractie constateren dat de Europese Commissie (los van de 140 miljoen 
euro aan directe steun) een extra 700 miljoen euro wil vrijspelen om de landen die vallen onder 
het Oostelijk Partnerschap te helpen gedurende de coronacrisis. De Commissie meldt dat 
hiervoor bestaande instrumenten worden ingezet. Kunt u aangeven welke instrumenten het 
betreft en welk deel van dit bedrag Nederland op zijn conto neemt/moet nemen? Waar wordt dit 
bedrag vandaan gehaald en hoe wordt door de ontvangende landen verantwoording afgelegd over 
de besteding ervan? Er wordt nu met enorme bedragen gesmeten zonder dat er details over 
bekend zijn. De leden van de PVV-fractie willen graag meer transparantie op dit punt. 
 
11. Antwoord van het kabinet  
 
Ook de landen van het Oostelijk Partnerschap (OP) worden hard geraakt door de 
coronacrisis. Bijkomende uitdaging in deze landen is de gebrekkige 
gezondheidsinfrastructuur alsook de betrekkelijke lage financieel-economische 
weerbaarheid om de crisis het hoofd te bieden. Om die reden verwelkomt het kabinet de 
initiatieven van de Commissie om de landen waar mogelijk op de korte en langere termijn 
bij te staan. Daarbij moet uiteraard niet worden afgeweken van geldende procedures ten 
aanzien van besluitvorming, doelmatigheid en verantwoording.  
 
Naast de EUR 140 mln. die de Commissie heeft toegezegd om de OP-landen te assisteren bij 
de directe bestrijding van het virus tracht de Commissie de landen ook op langere termijn 
bij te staan door de financieel-economische gevolgen van de crisis zoveel mogelijk te 
mitigeren. Dat bedrag kan oplopen tot EUR 883 mln. voor de gehele OP-regio. Voor al deze 
middelen geldt dat het een herschikking betreft binnen bestaande fondsen. Het leeuwendeel 
(EUR 500 mln.) bestaat uit nog niet gecommitteerde garanties onder het European Fund 
for Sustainable Development (EFSD). Deze garanties worden ingezet om de hoognodige 
liquiditeit richting de private sector, in het bijzonder het MKB, op peil te houden. 
Besluitvorming geschiedt zoals gebruikelijk via de EFSD-board waarbinnen de lidstaten 
hun mening over de voorstellen kunnen geven.  
 
Het resterende deel van de steun bestaat primair uit nog niet bestede middelen voor 2020 
onder het European Neighborhood Instrument (ENI). Ook deze steun zal primair worden 
ingezet om het MKB in partnerlanden te ondersteunen. De lidstaten wordt gevraagd in te 
stemmen met de voorstellen van de Commissie. Het kabinet beoordeelt ieder voorstel op 
zijn merites maar heeft een positieve grondhouding ten opzichte van de initiatieven van de 
Commissie.  
 
De leden van de PVV-fractie hebben de laatste weken meermaals hun ongenoegen geuit over het 
gebrek aan middelen in Nederland om het coronavirus te bestrijden en mensen te beschermen. 

13. Antwoord van het kabinet  
 
Het tegengaan van de impact van sancties op humanitaire doeleinden, waaronder levering 
van medische goederen, is een belangrijke prioriteit van de VN en de EU, zeker ook in deze 
crisisperiode. Dit wordt onderstreept in een verklaring van de Hoge Vertegenwoordiger 
van de EU van 3 april jl. waarin hij zich aansluit bij de oproep van de secretaris-generaal 
van de Verenigde Naties tot een onmiddellijke wereldwijde wapenstilstand in het kader van 
de coronacrisis. Juist vanwege het belang van de voortzetting van humanitaire hulp kennen 
de meeste EU- en VN-sanctieregimes uitzonderingen en ontheffingsgronden voor 
humanitaire doeleinden. Daarnaast heeft de EU als beleid dat sancties in principe zo 
gericht mogelijk moeten zijn op specifieke personen, entiteiten en organisaties 
verantwoordelijk voor schendingen van het internationaal recht en/of ernstige 
mensenrechtenschendingen. Vooralsnog heeft het kabinet geen signalen van bedrijven of 
hulporganisaties gekregen dat specifieke EU- of VN-sancties de bestrijding van het 
coronavirus bijvoorbeeld in Iran belemmeren. 
 
Desondanks zijn financiële instellingen wereldwijd huiverig om transacties te verzorgen 
naar sommige landen waartegen sancties gelden, ook als die een humanitair doel hebben. 
Naast het feit dat financiële instellingen een transactie niet mogen uitvoeren wanneer dit 
onder geldende regelgeving is verboden, kunnen financiële instellingen ook weigeren een 
transactie uit te voeren wanneer zij zelf de risico’s te hoog achten. Hierbij kunnen zij 
verschillende aspecten laten meewegen, waaronder de eigen verantwoordelijkheid om te 
voldoen aan geldende regelgeving omtrent sancties, (indirecte) financiering van terrorisme 
of witwassen.  
 
De EU en verschillende lidstaten hebben humanitaire hulp geleverd aan Iran ter 
bestrijding van het coronavirus. In het geval van Iran is INSTEX reeds aangewend om een 
levering van medische goederen te faciliteren. Waar mogelijk zullen de beschikbare 
instrumenten blijvend worden ingezet om humanitaire noden in Iran het hoofd te bieden. 
Nederland geeft zich daarbij rekenschap van het gegeven dat bedrijven zelfstandige 
economische afwegingen maken over het zakendoen met Iran.  
 
De leden van de PvdA-fractie lezen dat -net als verschillende andere lidstaten-  Nederland in de 
vorige Raad Buitenlandse Zaken heeft benadrukt dat de maatregelen ter bestrijding van 
desinformatie rond COVID-19 altijd proportioneel en subsidiair, tijdelijk en niet-discriminerend 
moeten zijn en zodra dat mogelijk is, moeten worden afgeschaald. Ook lezen zij dat het 
waarborgen van grondrechten voorop staat. Wil de EU inderdaad de voorbeeldfunctie blijven 
vervullen, dan zullen inderdaad de lidstaten de Europese waarden moeten blijven uitstralen en 
mensenrechtenverdedigers blijven steunen. Is er nog gesproken over niet-EU-landen en de 
COVID-19 maatregelen die in andere landen zijn getroffen en waarvan vanuit de diverse 
mediabronnen valt te vernemen dat die maatregelen grootschalig mensenrechten schenden? Is er 
binnen de Raad overeenstemming dat de maatregelen in deze landen en de tijdelijkheid daarvan 
goed gevolgd moeten worden?  
 
  

3
op het gebied van behoorlijk bestuur en rechtsstaat de minste vooruitgang werd geboekt. De 
nieuwe Oostelijk Partnerschap-mededeling schrijft dat dit nog steeds zo is. De leden van de 
VVD-fractie vinden het een goed plan dat er in de toekomst in zulke gevallen ook financiering 
richting staten verminderd kan worden. Zijn hier al criteria voor opgesteld? Is er sprake van een 
beslissingsmodel? Hoe kan de kans worden beperkt dat dit instrument ongebruikt blijft op basis 
van enkel beloftes van beterschap? 
 
16. Antwoord van het kabinet  
 
Het kabinet hecht sterk aan het zogenaamde ‘conditionaliteitsbeginsel’ en is verheugd dat 
in de mededeling van Commissie en HV het belang hiervan wordt onderstreept; landen die 
commitment tonen aan en voortgang boeken met de hervormingsagenda moeten op extra 
steun kunnen rekenen (more-for-more). Anderzijds geldt ook dat een gebrek aan voortgang 
moet kunnen leiden tot aanpassing van de steun (less-for-less). Aanpassing kan 
vermindering of bevriezing inhouden, maar bijvoorbeeld ook de vorm krijgen van 
verschuiving van steun aan overheden naar maatschappelijke organisaties. Het betreft 
geen nieuw principe, het conditionaliteitsbeginsel is al langere tijd een belangrijk onderdeel 
van het OP. Zo is bijvoorbeeld in Moldavië in 2018 macro financiële steun (t.w.v. EUR 100 
mln.) bevroren en zijn verschillende projecten geschrapt door de EU omdat er zorgen 
waren over de rechtstaat en het gebrek aan onafhankelijke media. 
 
Aangezien de context in ieder OP-land anders is en zij een eigen ontwikkeling doormaken, 
kan geen universeel statisch beslissingsmodel worden toegepast. In algemene zin vormen de 
overeenkomsten die de afzonderlijke partnerlanden zijn aangegaan met de EU, zoals 
bijvoorbeeld de Associatie Akkoorden met Georgië, Moldavië en Oekraïne, de basis voor 
het beoordelen van de voortgang op de afgesproken hervormingen. Operationalisering van 
de afspraken, het meten van de mate van voortgang en de uiteindelijke beslissing over 
implicaties voor steun blijven maatwerk.  
 
De Commissie en de Hoge Vertegenwoordiger benadrukken in de mededeling de noodzaak 
concrete resultaten van hervormingen op het gebied van rechtsstatelijkheid beter meetbaar 
te kunnen maken. Het kabinet ondersteunt dit streven volledig en zal de voortgang op dit 
vlak nauwgezet volgen. 
 
De VVD-fractieleden zijn verheugd te lezen dat de handelsrelatie tussen de EU en de Oostelijke 
Partnerschap-landen is gegroeid. Kan de minister inzicht geven in hoe zich dit verhoudt tot de 
kennelijk toenemende invloed van China in deze landen?  
Dan hebben de leden van de VVD-fractie nog een aantal vragen rond de plannen om de 
interconnectiviteit tussen Europa en Azië te versterken, via overland-verbindingen door de 
Oostelijke Partnerschap-landen. Hoeveel geld geeft de EU daaraan uit, direct via het Meerjarig 
Financieel Kader en indirect via instellingen zoals de Europese Investeringsbank? Hoeveel geld 
geeft China hieraan uit, direct en indirect via instellingen zoals de Asian Infrastructure 
Investment Bank? Hoeveel van het geld dat respectievelijk Europa en China investeren gaat naar 
                                                 
3
 Factsheet Eastern Partnership (https://ec.europa.eu/neighbourhood-
enlargement/sites/near/files/eap_generic_factsheet_eng_web.pdf). 

Als infrastructuurbank levert het merendeel van de projecten van de AIIB direct of 
indirect een bijdrage aan de interconnectiviteit tussen Azië en Europa. In de Oostelijke 
Partnerschapslanden zijn sinds de oprichting van de AIIB in 2016 twee projecten 
goedgekeurd: een infrastructuurproject in Georgië van USD 114 mln., en een 
energieproject in Azerbaijan van USD 600 mln. Het aandeel van Europese aandeelhouders 
in de AIIB is ongeveer 22%. China is de grootste aandeelhouder van de AIIB met ruim een 
kwart van de aandelen. 
 
De leden van de GroenLinks-fractie merken ten aanzien van het Oostelijk Partnerschap op dat 
wat betreft democratische hervorming nog niet veel concrete vooruitgang is geboekt. Deze leden 
menen dat hiervoor in het nieuwe EU-actieplan meer urgentie en aandacht kan worden gevraagd. 
Zij vragen de minister hoe hij zich op dat vlak gaat inzetten, mede in samenwerking met het 
maatschappelijk middenveld en democratiseringsbewegingen, om dit concreet vorm te geven.  
 
18. Antwoord van het kabinet  
 
De mededeling van de Commissie en de Hoge Vertegenwoordiger stelt duidelijk dat een 
intensievere inzet nodig is op met name het vlak van goed bestuur, rechtsstatelijkheid, 
corruptiebestrijding, anti-discriminatie, de rol van onafhankelijke media en het 
maatschappelijk middenveld en de bevordering van gendergelijkheid als basisvoorwaarden 
voor duurzame ontwikkeling.  
 
Het kabinet vroeg in zijn bijdrage aan de consultatie die voorafging aan deze mededeling 
uitdrukkelijk aandacht voor de centrale rol die rechtstaatontwikkeling speelt als 
noodzakelijke voorwaarde voor ontwikkeling op andere terreinen en onderschrijft 
derhalve bovenstaande oproep. De verwachting is dat de OP-top in juni (mits deze niet 
wordt uitgesteld vanwege COVID-19) een mandaat zal geven om de in de mededeling 
omschreven doelstellingen voor de periode na 2020 te vertalen in concrete acties, afspraken 
en resultaten.  
 
Bij die concretisering zal het kabinet er scherp op toezien dat goed bestuur en 
rechtstaatontwikkeling inderdaad centraal staan (“fundamentals first”). Het kabinet 
verwacht dat de Commissie met de partnerlanden concrete afspraken maakt over de 
noodzakelijke hervormingen, de voortgang nauwgezet volgt  en daarover met regelmaat en 
op inzichtelijke wijze aan de lidstaten rapporteert. Het kabinet zal die rapportages bezien 
in samenhang met informatie afkomstig uit andere, eigen, bronnen: zo beschikken de 
Nederlandse vertegenwoordigingen in de partnerlanden over een breed en divers netwerk 
waarvan uitdrukkelijk ook maatschappelijke organisaties, democratiseringsbewegingen en 
mensenrechtenverdedigers deel uitmaken. Vervolgens zal een nadere gedachtewisseling 
met de Commissie plaats kunnen vinden die eventueel kan leiden tot aanpassing van de 
modaliteiten van de steun.  
 
Dit alles komt naast de bilaterale inzet van Nederland in deze landen op het vlak van 
hervormingen via een scala aan projecten vanuit onder andere het Matra programma en 
het Mensenrechtenfonds. 
 

gesteld voor het mitigeren van de socio-economische impact op de lange termijn. Een eerste 
verdeling van steun onder de OP-landen is als volgt: Armenië EUR 92 mln., Azerbeidzjan 
EUR 14 mln., Wit-Rusland EUR 60 mln., Georgië EUR 183 mln., Moldavië EUR 87 mln., 
en Oekraïne EUR 190 mln. Ook voor deze middelen geldt dat het een herschikking betreft 
binnen bestaande fondsen. Het leeuwendeel (EUR 500 mln.) bestaat uit nog niet 
gecommitteerde garanties onder het European Fund for Sustainable Development (EFSD). 
Deze garanties worden ingezet om de hoognodige liquiditeit richting de private sector, in 
het bijzonder het MKB, op peil te houden. Het resterende deel van de steun bestaat primair 
uit nog niet bestede middelen voor 2020 onder het European Neighborhood Instrument 
(ENI). Ook deze steun zal primair worden ingezet om het MKB in partnerlanden te 
ondersteunen. 
 
De leden van de PvdA-fractie verwelkomen net als het kabinet de gezamenlijke mededeling van 
de Europese Commissie en de Hoge Vertegenwoordiger inzake het Oostelijk Partnerschap na 
2020. De implementatie van de hervormingsagenda’s, vooral op het vlak van rechtstaat en 
anticorruptie en van het leveren van concrete, zichtbare resultaten voor de bevolking van de 
partnerlanden. De conditionaliteit kan daarbij behulpzaam zijn. Het more-for-more is een goede 
manier om partnerlanden die goede voortgang maken extra te ondersteunen. Voor landen waar 
de voortgang beneden de maat is of zelfs achteruit beweegt, noemt de minister de mogelijkheid 
om de steun te verschuiven van de overheid naar maatschappelijke organisaties. Daarvoor is het 
wel van belang dat de maatschappelijke organisaties, ook nu, de ruimte hebben om zich te 
organiseren. Kan de minister al aangeven hoe het contact is met de maatschappelijke organisaties 
van het Oostelijk Partnerschap? Speelt de ruimte voor het zogeheten maatschappelijk 
middenveld ook een rol bij de conditionaliteit? Zo ja, welke? Dat de minister voorstander is van 
maatwerk, is heel goed te begrijpen. Onder het Oostelijk Partnerschap vallen immers 
verschillende landen. Ter verduidelijking op dit punt: kan de minister bevestigen dat het 
weliswaar gaat om maatwerk, maar dat de basis hiervoor wel de geldende universele standaarden 
zijn?  
 
21. Antwoord van het kabinet  
 
Het maatschappelijk middenveld wordt actief betrokken als belangrijke belanghebbende 
binnen het Oostelijk Partnerschap, via onder andere het in 2009 opgerichte ‘Eastern 
Partnership Civil Society Forum’ dat NGO’s uit alle zes de partnerlanden en EU lidstaten 
verenigt en jaarlijks bijeenkomt om beleidsadviezen te geven. NGO’s zijn ook actief 
opgeroepen bij te dragen aan de consultatie die ten grondslag lag aan de gezamenlijke 
mededeling van de Europese Commissie en de Hoge Vertegenwoordiger. Meer engagement 
met maatschappelijke organisaties was een uitgesproken doel van de zogenaamde ’20 
deliverables for 2020’. De EU heeft bijgedragen aan capaciteitsopbouw van deze 
organisaties in alle partnerlanden. In elk van de zes landen bestaan functionerende NGO’s 
op velerlei terrein, democratiseringsbewegingen en mensenrechtenorganisaties, zij het in 
uiteenlopende mate van organisatiegraad, professionaliteit en zichtbaarheid. Evenals de 
Commissie en andere lidstaten heeft Nederland met veel van deze organisaties contact, 
onder meer via onze bilaterale samenwerkingsprogramma’s (Matra, Mensenrechtenfonds). 
 

de dialoog met het land aan te gaan. Daartoe vindt jaarlijks de mensenrechtendialoog 
tussen Wit-Rusland en de EU plaats. Daarnaast wordt binnen het Oostelijk Partnerschap 
op verschillende punten aandacht aan de verbetering van de mensenrechtensituatie in Wit-
Rusland besteed. Onder het ‘Stronger Governance’ traject van het Oostelijk partnerschap 
worden in Wit-Rusland bijvoorbeeld projecten gesteund onder twee hoofdthema’s: (1) 
rechtsstaat en mensenrechten en (2) efficiëntie en effectiviteit van de overheid. Hierbij ligt 
de nadruk van de financiering op projecten van het maatschappelijk middenveld. Ook zet 
de EU zich in voor het versterken van de people-to-people contacten tussen de EU en de 
Oostelijk Partnerschapslanden. Hieronder vallen projecten als ‘EU4Youth’, dat jongeren 
stimuleert om actief deel te nemen aan de Wit-Russische samenleving en met de overheid in 
discussie te gaan over beleid. 
 
In de bilaterale relatie is de mensenrechtensituatie in Wit-Rusland tevens één van de 
prioriteiten. In bilaterale contacten wordt daarom dit onderwerp op verschillende niveau’s 
aangekaart. Daarnaast steunt Nederland het maatschappelijk middenveld in Wit-Rusland 
middels projecten van het MATRA- en Mensenrechtenfonds. 
 
De leden van de PvdA-fractie danken de minister voor zijn inzet met betrekking tot 
internationale samenwerking, ook met het Oostelijk Partnerschap, als het gaat om milieu, 
duurzaamheid en klimaatverandering en de waarde die hij daaraan hecht. Milieu en klimaat zijn 
niet geografisch beperkt en alleen met internationale samenwerking kan hier vooruitgang op 
worden geboekt. Hoe is op dit moment de samenwerking op de genoemde gebieden? En welk rol 
speelt de Green Deal van de EU daarbij?  
 
24. Antwoord van het kabinet  
 
Milieu, duurzaamheid, klimaatverandering en energie-efficiëntie waren ook voor de 
lancering van deze communicatie al onderdeel van het Oostelijk Partnerschap. Concreet 
zijn er onder de zogenaamde ’20 deliverables for 2020’ ook al verschillende doelen bereikt 
op vlak van verbeteren van energie-efficiëntie en verminderen van de uitstoot van 
broeikasgassen.  
 
Zo is er sprake van een toegenomen politieke bewustwording in de partnerlanden. Door 
strategische samenwerking van de EU met internationale financiële instellingen is ook 
gezorgd voor groene investeringen op vlak van energie-efficiëntie en opzetten van 
gemeentelijke infrastructuren. Hierdoor zijn het energieverbruik, de verontreiniging en de 
uitstoot van broeikasgassen afgenomen en de ecologische veerkracht en de 
klimaatbestendigheid versterkt. Verder hebben Azerbeidzjan, Wit-Rusland, Georgië, 
Moldavië en Oekraïne nieuwe wetten aangenomen die een vaste inschatting van de 
milieueffecten van nieuwe strategieën, plannen en investeringsprojecten inbouwen.  
 
Voor meer toelichting op de nieuwe initiatieven die moeten leiden tot een verdere 
vergroening van het Oostelijk Partnerschap en de samenwerking met de partnerlanden in 
het kader van de Europese Green Deal wordt verwezen naar de beantwoording van vraag 
19.  
 

26. Antwoord van het kabinet  
 
Onder president Zelensky heeft Oekraïne ambitieuze en omvangrijke hervormingsplannen 
gedefinieerd. Ondanks een complexe context met o.a. gevestigde belangen, heeft het land 
relatief snel voortgang gemaakt met deze hervormingen. Hierbij onderstreept het kabinet 
het belang van een duidelijk implementatietraject. Hervormingen vonden onder meer 
plaats op het gebied van de energiemarkt, decentralisatie, het openbaar ministerie en het 
aannemen van anticorruptie wetgeving. Deze hervormingen zijn van groot belang; ze 
dragen bij aan de versterking van stabiliteit aan de grenzen van Europa, creëren 
economische groei voor de bevolking en een verbeterd investeringsklimaat waar ook 
Nederlandse bedrijven van profiteren. Daarnaast vergroten ze de weerbaarheid van de 
Oekraïense samenleving als geheel tegen externe (hybride) dreigingen.  
 
Ook in de afgelopen weken zijn belangrijke maar moeilijke hervormingspakketten zoals 
landhervormingen (na herschikking regering) aangenomen door het Oekraïense 
parlement. De eveneens belangrijke bankhervormingen bevinden zich in een 
vergevorderde fase van de wetgevingsprocedure. Aanname hiervan is een voorwaarde voor 
verdere samenwerking met het IMF. Door aan deze voorwaarden te voldoen hoopt 
president Zelensky de door coronamaatregelen aangetaste financieel-economische 
stabiliteit te vergroten. De herschikking van de regering werd door president Zelensky 
gemotiveerd door gebrek aan resultaat onder de voorgaande samenstelling. Het is te vroeg 
om vast te stellen wat het effect is van de herschikking op de voortgang van de 
hervormingen. Momenteel zijn er geen aanwijzingen dat de nieuwe samenstelling afbreuk 
zal doen aan de voortgang. Oekraïne heeft zich jarenlang ingezet voor waarheidsvinding, 
gerechtigheid en rekenschap inzake het neerhalen van vlucht MH17 en doet dat nog steeds. 
Het kabinet heeft geen indicatie dat de herschikking in de Oekraïense regering invloed 
heeft op de samenwerking in het kader van MH17.   
 
De leden van de GroenLinks-fractie vragen de minister om een appreciatie van de ingezette 
hervormingen van president Zelensky, en op welke wijze de EU hierbij een ondersteunende rol 
kan bieden.  
 
27. Antwoord van het kabinet  
 
Zie ook het antwoord op de voorgaande vraag. De EU draagt in grote mate bij aan het 
hervormingsproces in Oekraïne. De EU levert via de EU Advisory Mission Ukraine 
(EUAM) steun aan capaciteitsopbouw en hervorming van binnenlandse veiligheidsdiensten 
en rechtspraak. Nederland draagt hieraan bij via vijf experts. Financiële ondersteuning 
van Oekraïne door de Commissie geschiedt primair via het European Neighborhood 
Instrument. Daarbinnen is onder het huidig MFK (2014-2020) circa 1 miljard euro 
gereserveerd voor hervormingen in Oekraïne. Aandacht gaat daarbij primair uit naar 
ondersteuning van de Oekraïense autoriteiten bij de implementatie van het 
Associatieakkoord en het bijbehorende Deep and Comprehensive Free Trade Area. Door 
middel van Macro Financial Assistance voorziet de Commissie net als het IMF in ad hoc 
pakketten financiële steun (leningen) aan partnerlanden van de EU met 

Libië  
 
De leden van de GroenLinks-fractie onderstrepen het belang van een humanitair bestand en 
veroordeling van schendingen van internationaal humanitair recht en mensenrechten in Libië. Is 
de Raad voornemens de bevolking van Libië humanitair te ondersteunen, ook in het kader van 
COVID-19? 
 
30. Antwoord van het kabinet  
 
De oproep van de Secretaris-Generaal van de Verenigde Naties tot een onmiddellijk en 
wereldwijd staakt-het-vuren teneinde COVID-19 zo effectief mogelijk te bestrijden is 
onderschreven door meer dan 80 landen, waaronder Nederland. De Europese Unie, bij 
monde van Hoge Vertegenwoordiger Borrell op 3 april, schaarde zich achter dit pleidooi en 
drong aan op volledige naleving van internationaal humanitair recht en ongehinderde 
toegang voor humanitaire steun. Het kabinet onderschrijft het belang hiervan en zal 
aandacht blijven vragen voor de verslechterende humanitaire situatie in onder meer Libië. 
Daarnaast draagt de Europese Commissie bij aan de COVID-19 respons van de 
Wereldgezondheidsorganisatie, dat samen met de VN een leidende rol heeft bij de aanpak 
van het COVID-19 virus in Libië. Ook presenteerde de Europese Commissie op 8 april een 
Mededeling over de wereldwijde EU COVID-19 aanpak, gericht op humanitaire steun, het 
versterken van gezondheidssystemen en het opvangen van sociaaleconomische gevolgen. 
Een kabinetsappreciatie van deze Mededeling ging uw Kamer toe met het verslag van de 
Informele Raad Buitenlandse Zaken Ontwikkelingssamenwerking die diezelfde dag 
plaatsvond. Libië wordt in het kader van deze “team Europe”-aanpak gesteund door de 
EU bij het bestrijden van COVID-19, waarbij ook aandacht uitgaat naar de behoeften van 
kwetsbare groepen als vluchtelingen, asielzoekers, migranten en ontheemden. 
 
Daarnaast vragen deze leden de minister of er al zicht is op een nieuwe VN-gezant voor Libië, 
8
aangezien de vorige VN-gezant zijn functie heeft neergelegd. Zij merken daarnaast op dat begin 
dit jaar is gesproken over een speciale EU-gezant voor Libië, wat de leden van de GroenLinks-
fractie gezien de opnieuw verslechterde situatie een goede beslissing lijkt. Zij vragen zich af of 
9
hier nog over wordt gesproken, en of de minister hiervoor een hernieuwd pleidooi kan houden.  
 
31. Antwoord van het kabinet  
 
De benoeming van een nieuwe VN-gezant voor Libië, na het aftreden van Ghassan Salamé 
begin maart jl., is een zorgvuldig proces. Het kabinet ziet uit naar de aanstelling van een 
nieuwe VN-gezant in de nabije toekomst het voorziene tijdpad is op dit moment nog niet 
bekend. Om de continuïteit te waarborgen en voort te bouwen op de voorzichtige stappen 
die op de verschillende sporen zijn gezet, is de plaatsvervanger van voormalig VN-gezant 
Salamé, Stephanie Williams, aangewezen als tijdelijke gezant voor Libië.  
 
                                                 
8
 The Guardian, 2 maart 2020, ‘Libya peace efforts thrown further into chaos as UN envoy quits’ 
(https://www.theguardian.com/world/2020/mar/02/libya-peace-efforts-chaos-un-envoy-ghassan-salam-quits ). 
9
 The Libya Observer, 11 januari 2020, ‘EU considers appointing Special Envoy Libia’ 
(https://www.libyaobserver.ly/inbrief/eu-considers-appointing-special-envoy-libya ). 

agressieve optreden van Iran te agenderen en ook de meest recente ontwikkelingen aan de Turks-
Griekse grens? 
 
34. Antwoord van het kabinet  
 
Voor deze Raad Buitenlandse Zaken is het niet opportuun Iran als agendapunt te 
agenderen, dit zal naar verwachting binnenkort op een volgende Raad aan de orde komen. 
Griekse en Turkse media rapporteerden vorige week dat de Turkse autoriteiten migranten 
naar de kust tegenover de Griekse eilanden zouden vervoeren en dat enkelen onder hen 
besmet zouden zijn met COVID-19. Uiteraard volgt de Nederlandse ambassade in Turkije 
deze ontwikkelingen op de voet. Volgens zowel UNHCR als IOM is geen sprake van het 
bewust vervoeren van migranten naar de kust door de Turkse autoriteiten. Na ontruiming 
van grensovergang Pazarkule zijn ca. 5.800 migranten in quarantaine geplaatst. Deze 
quarantaine eindigde op 10 april, dezelfde dag waarop Turkije onaangekondigd voor 48 
uur in lockdown ging. Door deze samenloop konden de 5.800 migranten niet worden 
vrijgelaten. Een klein aantal van de groep was echter al uit quarantaine gekomen net 
voordat de lockdown werd aangekondigd. Het ging om een groep uit de kustprovincie 
Çanakkale. Zij zijn i.v.m. de lockdown weer terug in quarantaine geplaatst. Nu de 
lockdown voorbij is, worden – conform het staande Turkse opvangbeleid - de 
geregistreerde migranten teruggebracht naar de provincie van registratie en moeten de 
ongeregistreerde migranten zich registreren in een van de 60 hiervoor aangewezen Turkse 
provincies. 
 
Wat betreft Iran, zo constateren de leden van de PVV-fractie, hebben zich de afgelopen dagen 
enkele incidenten voorgedaan in de Perzische golf en Golf van Oman. Vermoedelijk werd een 
10
schip kortstondig gekaapt door de Iraanse Revolutionaire Garde. Ook werden Amerikaanse 
marineschepen lastiggevallen door bootjes van diezelfde kwaadwillende Iraanse Revolutionaire 
11
Garde. Er is dus opnieuw sprake van ernstige provocaties van Iraanse zijde. Ziet de minister dat 
ook zo, en is hij bereid om gezamenlijk met zijn EU-collega’s deze acties te veroordelen en Iran 
op dit wangedrag aan te spreken? Of is de dialoog met Iran (waar dit kabinet en de EU zo heilig 
in geloven) enkel bedoeld voor mooi weer praatjes? Concreet willen de leden van de PVV-fractie 
van de minister horen of, en zo ja wat, er bij de missieleiding van de missie EMASOH is gemeld 
over deze incidenten. En hebben de mannen en vrouwen van de Zr. Ms. De Ruyter nog iets 
gemerkt van deze incidenten en/of de toegenomen agressie van Iran?  
 
35. Antwoord van het kabinet  
 
De-escalatie in de regio blijft essentieel, dit is ook wat het kabinet beoogt met de 
Nederlandse bijdrage aan de European-led Mission Awareness Strait of Hormuz (EMASoH). 
Het kabinet heeft bewust gekozen voor inzet via EMASoH, aangezien de missie een brede 
strategie omvat met inzet op zowel het operationele als diplomatieke spoor. Hiermee zet de 
                                                 
10
 The National, 15 april 2020, ‘IRGC blamed after ship boarded by armed men near Strait of Hormuz’ 
(https://www.thenational.ae/world/mena/ship-near-strait-of-hormuz-boarded-by-armed-men-reports-say-1.1006102). 
11
 The Wall Street Journal, 16 april 2020, ‘Navy Accuses Iranian Military Vessels of Harassment’ ( 
https://www.wsj.com/articles/navy-accuses-iranian-military-vessels-of-harassment-11587078660 ). 

37. Antwoord van het kabinet  
 
Om begrijpelijke redenen is het onder de huidige omstandigheden niet mogelijk om de 
maandelijkse Raden Buitenlandse Zaken fysiek doorgang te laten vinden. Vergaderen via 
videoverbinding biedt het beste alternatief.  
 
De vergadering wordt zoals gebruikelijk voorgezeten door de Hoge Vertegenwoordiger. 
Iedere lidstaat krijgt de mogelijkheid om het eigen standpunt naar voren te brengen en 
Nederland is hierin geen uitzondering. Hoe diep en hoe vaak men daarbij in wil gaan op de 
voorliggende materie is, net als bij een fysieke vergadering, aan de spreker zelf.  
 
De besproken agendapunten beperken zich momenteel, logischerwijs, voornamelijk tot 
COVID19-gerelateerde onderwerpen. Uw Kamer wordt zoals gebruikelijk op voorhand 
geïnformeerd over de agendapunten en de Nederlandse inzet.  
 
Daarnaast heb ik veelvuldig telefonisch contact met mijn buitenlandse collega’s. Dit biedt 
de mogelijkheid om ook over andere onderwerpen te spreken en persoonlijke contacten te 
onderhouden. 
 
Europese Magnitsky Act 
De leden van de D66-fractie vragen naar de voortgang van de introductie van de Europese 
Magnitsky Act. Op welke termijn verwacht de minister een formeel voorstel van de Europese 
Commissie hiervoor te ontvangen? Heeft de minister, zelf of samen met EU-collega’s, al een 
inventarisatie gemaakt van entiteiten en personen waarop het sanctieregime van toepassing zou 
moeten zijn, zodra het officieel in werking treedt? Heeft de minister hiervoor bijvoorbeeld 
gekeken naar andere Magnitsky-sanctielijsten, zoals die van de Verenigde Staten? 
 
38. Antwoord van het kabinet  
 
De inzet van Nederland om te komen tot een EU mensenrechtensanctieregime is in 
december 2019 in de Raad Buitenlandse Zaken beloond met brede politieke steun. Dit 
betekent dat de discussie in Brussel nu gevoerd wordt over de precieze uitwerking en 
gewerkt gaat worden aan een Raadsbesluit. Nederland werkt actief aan spoedige 
totstandkoming van het sanctieregime maar de precieze invulling van een Raadsbesluit 
vraag nog veel onderhandelingen en dit zal nog flink wat tijd in beslag nemen. Uiteindelijk 
moeten alle Lidstaten het eens worden over de tekst en hiermee instemmen. Plaatsing op de 
lijst van personen en/of entiteiten is pas mogelijk als het Raadsbesluit is aangenomen door 
de Raad. Nederland zal zich er uiteraard voor inspannen dat het sanctieregime effectief 
wordt ingezet tegen individuele mensenrechtenschenders wereldwijd. 
 
Soedan 
De leden van de D66-fractie vragen de minister naar de stand van zaken met betrekking tot de 
gesprekken met de Soedanese regering over de uitlevering van voormalig president Al-Bashir 
aan het Internationaal Strafhof in Den Haag. Deze leden merken op dat de Soedanese autoriteiten 
enkele maanden geleden hebben aangegeven bereid te zijn tot medewerking met het 
Internationaal Strafhof. Welke stappen zijn sindsdien gezet? Welke rol kan de EU wat de 

Het risico van een heropleving van ISIS is steeds aan de orde, maar zou kunnen worden 
vergroot door de effecten van de corona-crisis. De leden van de coalitie zijn dan ook 
doordrongen van de noodzaak om waakzaam te zijn en de druk op ISIS hoog te houden. 
Dit werd o.a. bevestigd tijdens recente hoog-ambtelijke bijeenkomsten van de anti-ISIS 
coalitie. 
 
In Syrië lijkt ISIS zich op dit moment met name te roeren in gebieden die formeel onder 
controle van het Syrische regime staan, daar waar de anti-ISIS coalitie geen presentie 
heeft. 
 
Venezuela 
De leden van de SP-fractie vragen de minister het beleid richting Venezuela te verduidelijken. 
Per tweet schaart de minister zich achter de beleidswijziging van de Verenigde Staten, waarbij de 
steun aan de zelfbenoemde president Guaido ingetrokken lijkt en ingezet wordt op een 
zogenaamd democratic transition framework. Kan het gewijzigde Amerikaanse standpunt 
toegelicht worden? Waar geeft Nederland precies steun aan? Vervalt ook de Nederlandse steun 
aan Guaido? Hoe kijkt de minister aan tegen de Amerikaanse eis van regime change alvorens 
eenzijdige en zware economische sancties van de Verenigde Staten tegen Venezuela beëindigd 
kunnen worden? Is de minister het met deze leden eens dat Amerikaanse economische sancties 
sowieso ten minste opgeschort dienen te worden zodat het coronavirus beter bestreden kan 
worden? Zo nee, waarom niet? Vraagt de minister in dit verband aandacht bij de Verenigde 
Staten voor de dwingende oproepen vanuit de VN voor het (tijdelijk) beëindigen van sancties 
voor het bestrijden van de gemeenschappelijke vijand, te weten het virus? Zo nee, waarom niet? 
Is de minister het er tenslotte mee eens dat Nederland maximaal afstand moet houden van het 
opvoeren van de militaire druk op Venezuela door de Verenigde Staten? Zo nee, waarom niet? 
Zo ja, hoe geeft Nederland hier uiting aan?  
 
41. Antwoord van het kabinet  
 
Het kabinet is van mening dat een oplossing voor de crisis in Venezuela alleen kan worden 
bereikt door herstel van de democratie. Nederland dringt daarom, samen met de EU, aan 
op geloofwaardige onderhandelingen tussen het Maduro-regiem en de brede 
oppositiecoalitie. De Verenigde Staten biedt met het Democratic Transition Framework 
(DTF) een optie om dit vorm te geven. Onderdeel van het DTF is de vorming van een 
transitieregering met als uiteindelijke doel het organiseren van vrije en eerlijke 
presidentsverkiezingen. Tevens voorziet het DTF in het conditioneel geleidelijk afschalen 
van Amerikaanse sancties. De EU verwelkomt het DTF in de recente EU-27 verklaring.  
  
De humanitaire crisis in Venezuela dateert van voor de sancties van de VS en de COVID-
19 crisis. Ook om deze crisis het hoofd te bieden is het noodzakelijk dat de democratie in 
Venezuela wordt hersteld. Op deze manier kan grootschalige humanitaire hulp het land 
bereiken en kan er aanspraak worden gemaakt op steun van financiële instellingen zoals de 
Wereldbank en het IMF. De EU heeft in antwoord op de oproep van de SGVN laten weten 
dat sancties inderdaad humanitaire hulpverlening in het kader van COVID-19 niet in de 
weg mogen staan. Voor bredere overwegingen omtrent de impact van sancties op 
humanitaire hulpverlening, zie het antwoord op vraag 13. 

ministerie van Volksgezondheid om op basis van alle geldende en gestelde voorwaarden te 
besluiten met welk bedrijf in zee wordt gegaan. Het Nederlandse ontmoedigingsbeleid ten 
aanzien van het aangaan van economische relaties met Israëlische bedrijven die zijn 
gevestigd in Israëlische nederzettingen in bezet gebied zoals beschreven in de Kamerbrief 
van 4 december 2017 (Kamerstuk 23 432, nr. 443) is daarbij onverkort van toepassing.  
 
Bahrein 
De SP-leden zijn verheugd over het gegeven dat in Bahrein een aantal politieke gevangenen is 
vrijgelaten. Dit, zo lijkt het, vanwege de verspreiding van het coronavirus. Maar allerlei 
prominente politieke gevangenen in Bahrein zitten nog altijd achter slot en grendel. Is de 
minister het met deze leden eens dat ook zij vrijgelaten moeten worden? 
Mensenrechtenorganisaties roepen daar ook toe op. Is de minister bereid in EU-verband steun te 
verzamelen voor een oproep aan Bahrein tot vrijlating van alle politieke gevangenen?   
 
44. Antwoord van het kabinet  
 
De maatregelen om het corona-virus in te dammen, hebben de Bahreinse autoriteiten ertoe 
gebracht sinds maart dit jaar circa 1800 gevangenen vrij te laten. Het kabinet is verheugd  
over de vrijlating van een aantal politieke gevangenen. Er zitten echter nog steeds politieke 
gevangenen vast. In EU-verband wordt al aangedrongen bij de Bahreinse regering ook 
deze vrij te laten. 
 
 
 
II. Antwoord/reactie van de minister  
 
 
III.   Volledige agenda  
 
Geannoteerde agenda informele Raad Buitenlandse Zaken van 22 april 2020 
(videoconferentie), brief van de minister van Buitenlandse Zaken, S.A. Blok, d.d. 15-04-2020. 
 
Addendum geannoteerde agenda informele Raad Buitenlandse Zaken van 22 april 2020 
(videoconferentie), brief van de minister van Buitenlandse Zaken, S.A. Blok, d.d. 16-04-2020. 
 
Verslag van de extra Raad Buitenlandse Zaken van 3 april 2020 (videoconferentie), brief 
van de minister van Buitenlandse Zaken S.A. Blok, d.d. 7-4-2020.   
 
 
 
 

