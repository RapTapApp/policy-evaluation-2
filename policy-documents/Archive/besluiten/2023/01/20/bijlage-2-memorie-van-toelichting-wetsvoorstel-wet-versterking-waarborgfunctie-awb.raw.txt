Versie pre-consultatie 18 januari 2023 
 
 
Bijlage 2 
 
Memorie van toelichting wetsvoorstel Wet versterking waarborgfunctie Awb 
 
1. Inleiding 
 
De afgelopen jaren is het vertrouwen in het optreden van de overheid onder druk komen te staan. 
Dit bleek met name bij de kinderopvangtoeslagaffaire. Daarbij is de vraag gesteld of het 
(bestuurs)recht thans voldoende waarborgen biedt om een dergelijke affaire in de toekomst te 
voorkomen. Een belangrijke opgave is het herstellen van het vertrouwen in de overheid. Een opgave 
die ook een prominente plek in het coalitieakkoord heeft gekregen. Daarin is opgenomen dat gewerkt 
wordt aan een overheid die betrouwbaar, dienstbaar, dichtbij en rechtvaardig is. Wetten en regels 
1
moeten worden beoordeeld op eenvoud, menselijke maat en uitvoerbaarheid.  
In de afgelopen jaren is duidelijk geworden dat in wetten en regels niet altijd wordt uitgegaan van 
een realistisch mensbeeld. Het is daarom belangrijk dat de manier van denken en doen verandert 
waarbij de mens meer centraal komt te staan. Door bij het maken van beleid uit te gaan van realisme 
en oog te hebben voor wat mensen echt nodig hebben. En door er niet van uit te gaan dat mensen 
altijd alleen rationeel handelende burgers zijn, die in alle gevallen feilloos alle wetten en regels 
kennen, begrijpen of toepassen. Dat vraagt nadrukkelijk om een ander, rijker mensbeeld, toepassing 
van inzichten uit de gedragskundige praktijk en meer ruimte voor de menselijke maat. Dit dient in 
de gehele beleidscyclus van beleidsontwikkeling, beleidsdoorwerking, uitvoering en 
terugkoppeling/evaluatie tot uitdrukking te komen, waarbij het Integraal afwegingskader voor beleid 
en regelgeving (IAK) een belangrijke rol speelt.  
Het begrip menselijke maat is door de Tijdelijke commissie Uitvoeringsorganisaties (TCU) van de 
Tweede Kamer gedefinieerd als ‘recht doen aan de belangen van burgers bij de totstandkoming en 
2
uitvoering van beleid, wet- en regelgeving’. Dit vraagt om beleid en vervolgens wetten en regels 
van goede kwaliteit die tot stand komen in een samenspel tussen regering en parlement. Het vraagt 
tevens om een goed toegeruste uitvoering en een rechterlijke macht die mensen in bescherming 
neemt waar dat nodig is. 
3
Aan het voorgaande geeft de regering invulling met diverse acties. Zo wordt onder meer bij het 
opstellen van nieuwe wetten en regels een doenvermogentoets uitgevoerd. Ook is een hernieuwde 
kijk op hardheidsclausules ontwikkeld die de bijzondere wetgever vraagt alert te zijn op het 
voorkomen van onevenredige uitkomsten voor mensen. In het onderzoek naar hardvochtige effecten 
van wetten en regels komen signalen naar boven die laten zien dat mensen soms buitensporig in de 
knel komen. Waar nodig leidt dit tot aanpassing van wetten en regels of oplossingen in de 
uitvoeringspraktijk. 
Ook de Algemene wet bestuursrecht (hierna Awb) is bezien op het mensbeeld en daarmee de vraag 
op welke wijze in deze wet, die het kader biedt voor al het overheidshandelen in Nederland, de 
rechtspositie van de burger bij overheidshandelen kan worden versterkt. Het gaat hier om de 
zogeheten waarborgfunctie van de Awb. Het wetsvoorstel bevat daartoe aanpassingen die beogen 
de menselijke maat in het bestuurs(proces)recht te vergroten en de overheid meer “responsief” te 
maken. Vanouds is een van de doelstellingen van het bestuurs(proces)recht het bieden van 
rechtsbescherming aan de burger tegen het eenzijdige optreden van de machtige(r) overheid. De 
Awb voorziet in “ongelijkheidscompensatie”, dus geeft de burger rechten en aanspraken om 
tegenwicht te bieden tegen de voorsprong die de overheid ten opzichte van de burger geacht wordt 
4
te hebben. Hierbij zij overigens benadrukt dat voorop staat dat de bijzondere of sectorale wetgeving 
zélf op orde moet zijn. Een versterking van de waarborgfunctie van de Awb kan niet als vangnet 
dienen voor niet goed doordachte, te strenge of niet uitvoerbare wetten en regels. Deze dienen zelf 
te voldoen aan de menselijke maat.  
Hoofdstuk 2 van deze toelichting bevat de aanleiding voor dit wetsvoorstel en de visie van de 
regering op de Awb en de menselijke maat. De voorstellen tot aanpassing van de Awb worden in 
hoofdstuk 3 toegelicht. In hoofdstuk 4 wordt de wisselwerking van het wetsvoorstel met andere 
wetten en regels toegelicht, waarna hoofdstuk 5 ingaat op relevante grondrechten. Hoofdstuk 6 
bevat een reactie op de adviezen en (internet)consultatie bij het wetsvoorstel. In de hoofdstukken 
 
1
Zie de inleiding en hoofdstuk 1 van het coalitieakkoord 2021-2025 ‘Omzien naar elkaar, vooruitkijken naar de toekomst’, Bijlage bij 
Kamerstukken II 2021/22, 35788, nr. 77. 
2
 Kamerstukken II 2020/21, 35387, nr. 2, p. 6. 
3
 Zie hierover de brief van de Minister van Binnenlandse Zaken en Koninkrijksrelaties, mede namens de Minister voor Rechtsbescherming 
en de Minister voor Armoedebeleid, Participatie en Pensioenen van 11 juli 2022 (Kamerstukken II 2021/22, 35510, nr. 102). 
4
 Vgl. Kamerstukken II 1991/92, 22495, nr. 3, p. 31 (memorie van toelichting bij de Wet voltooiing eerste fase herziening rechterlijke 
organisatie). 
1 
 

Versie pre-consultatie 18 januari 2023 
 
 
14
zake kundige medewerker staat, zodat persoonlijk contact laagdrempeliger wordt. Het 
wetsvoorstel voert daarnaast de motie-Omtzigt c.s. uit die op 25 november 2021 werd ingediend bij 
15
begrotingsbehandeling van het Ministerie van Justitie en Veiligheid. Deze motie verzoekt de 
regering om een aantal mogelijkheden te onderzoeken om de positie van de belanghebbende in de 
Awb te versterken.  
 
2.2 Een meer mensgerichte Awb  
In hoofdstuk 1 van deze toelichting is al genoemd dat dit wetsvoorstel beoogt door middel van 
aanpassingen in de Awb de menselijke maat in het bestuurs(proces)recht te vergroten en de 
overheid meer “responsief” te maken. 
 
Van aanvang af ligt aan de Awb het uitgangspunt ten grondslag dat het bestuur rekening moet 
houden met de belangen en zienswijzen van de burger. Met dat doel creëert de Awb waarborgen 
voor de zogeheten ongelijkheidscompensatie van de burger ten opzichte van de overheid. We zien 
dit terug in verschillende verplichtingen van het bestuur, zoals de doorzendplicht (artikel 2:3), de 
plicht om beslissingen zorgvuldig voor te bereiden en daarvoor de nodige informatie te verzamelen 
(artikel 3:2), de verplichting om voor het nemen van bepaalde beslissingen belanghebbenden om 
een zienswijze te vragen (artikel 4:7 en 4:8), de plicht om te vermelden op welke manier de burger 
bezwaar kan maken of beroep kan instellen (artikel 3:45) en de verplichting om een 
herstelmogelijkheid te bieden aan de indiener van een aanvraag of bezwaar- of beroepschrift 
wanneer daaraan een gebrek kleeft (artikel 4:5, eerste lid, onder c en artikel 6:6). Deze normen 
zijn bedoeld om te waarborgen dat het bestuur besluiten neemt die aansluiten bij de situatie van de 
burger. Op veel punten draagt Awb hierdoor al bij aan het doel van de responsieve overheid. 
 
Inmiddels is wel gebleken dat de Awb mensen in de praktijk niet altijd voldoende in staat stelt om 
hun belangen en zienswijzen ook daadwerkelijk in te brengen bij het bestuur. Dit wetsvoorstel 
beoogt daarin verbetering te brengen door niet alleen rekening te houden met de belangen en 
zienswijzen van de burger, maar ook met wie die burger is en wat gelet op zijn of haar individuele 
situatie van hem of haar kan worden verwacht. Hierbij wordt opgemerkt dat de Awb van toepassing 
is op vrijwel alle terreinen van het overheidsbeleid en daarom effect heeft op zeer uiteenlopende 
doelgroepen en verschillende situaties. Van een multinational die met de overheid te maken heeft, 
mag bijvoorbeeld meer worden verwacht dan van iemand die zich in een kwetsbare positie bevindt 
door een samenloop van regelingen (bijvoorbeeld een langdurig zieke die bijstand ontvangt en een 
inwonend kind heeft dat studeert). Daarnaast is van belang dat de rechtsverhouding tussen overheid 
en burger zich vaak niet tot twee partijen beperkt, omdat er ook derdenbelanghebbenden zijn. In 
bijvoorbeeld het omgevingsrecht is dat het geval. Het wetsvoorstel beoogt om binnen deze 
verscheidenheid toch algemene regels te bieden, die waar nodig rekening houden met verminderd 
doenvermogen.  
 
De in dit wetsvoorstel voorgestelde wijzigingen van de Awb dragen bij aan een realistischer 
mensbeeld in de Awb en in het daarop gebaseerde handelen van het bestuur. Zo wordt geëxpliciteerd 
dat de motivering bij een besluit begrijpelijk moet zijn voor de belanghebbende(n), krijgen mensen 
bij bepaalde besluiten langer de tijd om in bezwaar te gaan en neemt het bestuur bij een ingediend 
bezwaar eerst contact op om te onderzoeken of er een informele oplossing voor het bezwaar kan 
worden gevonden. Mensen krijgen ook meer mogelijkheden om fouten te herstellen en stellingen 
voor de bestuursrechter alsnog aannemelijk te maken. Deze voorstellen gaan niet uit van een burger 
die alle regels kent en altijd rationeel handelt, maar van een burger die soms extra tijd, informatie 
of ruimte voor herstel nodig heeft. Het wetsvoorstel gaat daarmee uit van een realistischer 
mensbeeld, met zicht op de mensen die op dit moment tussen wal en schip raken en voor wie het 
bestuur een stapje extra moet doen. 
 
Het is tegelijkertijd van belang ook uit te blijven gaan van een realistisch ‘bestuursbeeld’, zodat de 
verplichtingen om responsief te handelen voor bestuursorganen ook uitvoerbaar zijn. 
Bestuursorganen moeten in staat blijven om uitvoering te kunnen geven aan algemene regels en 
het algemeen belang te dienen. In het wetsvoorstel is daarom beoogd een nieuwe balans te vinden 
waarbij aan de burger rechten en aanspraken worden toegekend die bijdragen aan de menselijke 
maat in het bestuurs(proces)recht en die tegelijkertijd voor het bestuur uitvoerbaar blijven.  
 
 
14
 Op deze motie is ook ingegaan in de bijlage van de brief van de Minister van Armoedebeleid, Participatie en Pensioenen van 4 juli 
2022 (bijlage bij Kamerstukken II 2021/22, 29362, nr. 308). 
15
 Kamerstukken II 2021/22, 35925 VI, nr. 115. 
3 
 

Versie pre-consultatie 18 januari 2023 
 
 
 
Hierover valt het volgende op te merken. De algemene beginselen van behoorlijk bestuur zijn zeer 
algemene rechtsnormen die gelden voor al het bestuurshandelen. Dergelijke algemene 
rechtsbeginselen zijn van een hogere orde dan formele wetten. Het zijn in eerste instantie open en 
abstracte normen die per concreet geval moeten worden ingevuld. Bij het opstellen van de Awb zijn 
een aantal, maar (lang) niet alle, beginselen van behoorlijk bestuur, gecodificeerd.  
 
Deze codificatie had vooral het karakter van een operationalisering. Bij de behandeling van de eerste 
tranche Awb onderschreef de regering het standpunt van de CDA-fractie dat “de Algemene wet 
bestuursrecht uiteindelijk een plaats biedt aan de erkende algemene beginselen van behoorlijk 
bestuur maar deze beginselen niet volledig in de wettekst probeert te omschrijven, maar veeleer in 
19
specifieke artikelen deze beginselen als het ware vertaalt”. De redenen om waar mogelijk de 
beginselen wel te codificeren waren destijds voornamelijk de kenbaarheid, eenheid en systematiek 
20
van het bestuursrecht. De wetgever heeft daarbij uitdrukkelijk niet beoogd om de 
rechtsontwikkeling te bevriezen. Er is ruimte gehouden voor de behoefte aan verfijning en 
concretisering van de beginselen in jurisprudentie. Om hier rekening mee te kunnen houden zijn in 
afdeling 3.2 enige artikelen opgenomen die een algemeen karakter hebben en de mogelijkheid voor 
verdere uitwerking door de rechter open laten. In andere gevallen is wel gekozen voor een 
operationalisering van een beginsel in concrete normen. Sommige regels in de Awb zijn daarmee 
een uitwerking van een beginsel van behoorlijk bestuur. Zo is het zorgvuldigheidsbeginsel 
geconcretiseerd in de verplichting om een aanvrager of een derdebelanghebbende in bepaalde 
gevallen te horen. Het motiveringsbeginsel is voor beschikkingen concreet uitgewerkt in een aantal 
artikelen.   
 
In de ogen van het kabinet zijn de algemene beginselen van behoorlijk bestuur op de eerste plaats 
een richtsnoer voor het bestuurlijk handelen. Weliswaar kan ook de burger er zich op beroepen en 
kan de rechter de beginselen als maatstaf aanhouden, maar van de overheid mag worden verwacht 
dat zij naar deze beginselen handelt. Om die reden heeft de Hoge Raad de algemene beginselen ook 
21
van toepassing geacht op het privaatrechtelijk handelen van de overheid.  Daarnaast kunnen zich 
ook nieuwe beginselen ontwikkelen. 
 
Het praktische gevolg van de codificatie van een algemeen beginsel van behoorlijk bestuur is dat de 
22
rechter op dat punt niet meer in eerste instantie toetst aan beginselen, maar aan een wetsartikel. 
Voor de geldigheid van de norm op zich is codificatie niet nodig. In de memorie van toelichting bij 
de eerste tranche van de Awb is dan ook benadrukt dat de ongeschreven algemene beginselen van 
bestuur naast de gecodificeerde normen hun werking blijven houden: 
 
‘Overigens wordt met het in de wet opnemen van de in de rechtspraak ontwikkelde regels niet 
beoogd een verdere ontwikkeling van het ongeschreven recht af te snijden. Het gaat erom, de 
verworvenheden van de jurisprudentie in de wet neer te leggen vanwege de voordelen die dit heeft 
uit de gezichtspunten kenbaarheid, eenheid en systematiek van het recht. Hoewel daardoor een 
verschuiving zal plaatsvinden van het ongeschreven naar het geschreven recht, blijft er behoefte 
aan rechtsvorming door de rechter bestaan. Voor een groot deel kan deze dan geschieden op basis 
van een in de wet geformuleerde regel, hetgeen het ook gemakkelijker zal maken de weg in de 
jurisprudentie te vinden. Bij het formuleren van de bepalingen in het wetsvoorstel is in een aantal 
gevallen rekening gehouden met de behoefte aan verdere verfijning in de jurisprudentie. Zo zijn in 
afdeling 3.2 enige artikelen opgenomen die een algemeen karakter hebben en de mogelijkheid voor 
verdere uitwerking door de rechter open laten. Waar de wetgever echter thans reeds voor een 
verdere uitwerking van een beginsel van behoorlijk bestuur kan zorgen, is dat in het wetsvoorstel 
23
gedaan. Zo is het motiveringsbeginsel voor beschikkingen uitgewerkt in een zestal artikelen.’ 
 
Voordeel van vastlegging in de wet kan wel zijn dat de operationalisering in concrete normen leidt 
tot duidelijkheid voor bestuursorganen en de rechter die de norm moeten toepassen en voor mensen 
verduidelijkt waar zij zich bij overheidsoptreden op kunnen beroepen.  
 
In artikel 2:4 Awb zijn elementen van het fair-playbeginsel gecodificeerd, met name de 
onpartijdigheid die vooringenomenheid moet tegengaan (artikel 2:4, eerste lid, Awb) en het 
tegengaan van belangenverstrengeling (artikel 2:4, tweede lid, Awb). In artikel 3:3 is het verbod 
van “detournement de pouvoir” gecodificeerd. Dat beginsel verbiedt een bestuursorgaan om een 
 
19
 Kamerstukken II 1989/90, 21221, nr. 4, p. 10 en Kamerstukken II 1990/91, 21221, nr. 5, p. 8. 
20
 Kamerstukken II 1988/89, 21221, nr. 3, p. 9. 
21
 HR 27 maart 1987, NJ 1987, 729 en AB 1987, 273 (Amsterdam-Ikon). 
22
 Kamerstukken 1990/91, 21221, nr. 5, p. 6.  
23
 Kamerstukken II 1988/89, 21221, nr. 3, p. 9.  
5 
 

Versie pre-consultatie 18 januari 2023 
 
 
- Het beginsel van evenredigheid is ook van belang bij de bevoegdheid die is opgenomen in 
artikel 4:94a waar is geregeld dat een bestuursorgaan een geldschuld kan kwijtschelden 
wanneer invordering onevenredig zou zijn. Een bestuursorgaan mag dit, tenzij de bijzondere 
wet anders regelt. Die beperking wordt in dit voorstel geschrapt, zodat het een bepaling van 
dwingend recht wordt. 
- Een andere regel die wordt aangepast teneinde het beginsel van evenredigheid in de Awb 
meer ruimte te geven is de regel van de verschoonbare termijnoverschrijding in 6:11 Awb. 
- De redelijkheid van het handelen van het bestuur (het gebod van fair play) wordt vergroot 
door nadrukkelijk in de geldschuldentitel van de Awb vast te leggen dat dat de bevoegdheid 
om te verrekenen beperkter is wanneer uitstel van betaling is verleend of een 
betalingsregeling is getroffen. In die gevallen is het vanuit het burgerperspectief niet redelijk 
dat het bestuursorgaan tot verrekening overgaat in afwijking van het uitstel of de 
betalingsregeling.  
- In de nieuw voorgestelde artikelen 3:51 tot en met 3:53 wordt een aanspraak op het herstel 
van kennelijke fouten vastgelegd. Dit kan worden gezien als een operationalisering van het 
materiële zorgvuldigheidsbeginsel. 
 
3. Wijzigingen in de Awb 
Het wetsvoorstel bevat aanpassingen die in allerlei fasen van overheidshandelen ten aanzien van 
mensen, bedrijven en instellingen relevant zijn (zie het schematische overzicht in hoofdstuk 7). 
Tezamen beogen deze aanpassingen ervoor te zorgen dat het waarborgkarakter van de Awb wordt 
versterkt. In het navolgende worden de diverse aanpassingen thematisch toegelicht (de genoemde 
artikelnummers zijn steeds artikelen van de Awb): 
- Paragraaf 3.1: er wordt een nieuwe algemene bepaling ingevoegd die het bestuur verplicht 
om zich dienstbaar op te stellen bij de uitoefening van zijn taak. 
- Paragraaf 3.2: de motiveringsplicht bij besluiten (artikel 3:47) wordt uitgebreid, teneinde 
het voor mensen meer begrijpelijk te maken waar het besluit over gaat en welke afwegingen 
hieraan ten grondslag liggen. 
- Paragraaf 3.3: mensen krijgen een aanspraak op het herstel van kennelijke schrijffouten, 
rekenfouten of andere kennelijke fouten die zich voor eenvoudig herstel lenen met de nieuwe 
artikelen 3:51 tot en met 3:53.  
- Paragraaf 3.4: artikel 4:12 wordt gewijzigd zodat vaker moet worden gehoord bij financiële 
beschikkingen. Bij ingrijpende beschikkingen die een financiële aanspraak ten nadele van de 
ontvanger wijzigen, geldt de uitzondering op de hoorplicht niet meer. 
- Paragraaf 3.5: in artikel 4:84 wordt de jurisprudentie gecodificeerd dat ook in voorziene 
gevallen moet worden afgeweken van beleidsregels als het besluit anders onevenredig 
uitpakt voor betrokkene. 
- Paragraaf 3.6: titel 4.4 van de Awb over bestuursrechtelijke geldschulden wordt zodanig 
gewijzigd dat deze meer rekening houdt met doenvermogen en de soms grote gevolgen van 
geldschulden voor mensen, onder meer door het stimuleren van betalingsregelingen. 
- Paragraaf 3.7: de artikelen 6:7 en 6:11 worden zodanig aangepast dat de bezwaar- en 
beroepstermijn in bepaalde gevallen wordt verlengd en er meer wettelijke ruimte is voor 
verschoonbare termijnoverschrijding in geval van persoonlijke omstandigheden.  
- Paragraaf 3.8: de inzichten van het palet van Passend Contact met de Overheid worden op 
verschillende plekken in de Awb meegenomen, onder meer met de nieuwe artikelen 3:45a 
en 3:45b en door aanpassingen in de bepalingen over bezwaar en beroep. 
- Paragraaf 3.9: de positie van de burger in procedures voor de bestuursrechter wordt 
versterkt met een aanpassing van onder meer artikel 8:80a.  
3.1 Dienstbaarheidbeginsel  
Voorgesteld wordt om een nieuwe algemene bepaling in te voegen die het bestuur verplicht zich 
dienstbaar op te stellen bij de uitoefening van zijn taak. Dienstbaarheid betekent dat het bestuur de 
burger centraal stelt en voor de burger werkt. Dat vereist dat het bestuursorgaan zich steeds bewust 
is van de effecten van zijn handelen op de burger en beleid en uitvoering zo inricht dat de belangen 
26
van de burger daarmee worden gediend. De afgelopen periode heeft geleerd dat de wijze waarop 
de overheid burgers tegemoet treedt, niet altijd bijdraagt aan een optimaal contact tussen burgers 
en bestuursorganen. Dat contact moet mogelijk zijn, in de zin dat bestuursorganen bereikbaar zijn 
op een passende manier, dus niet alleen via een contactformulier op een website, maar bijvoorbeeld 
ook telefonisch of op afspraak. 
 
 
26 Zie M.H. Ippel, Het beginsel van de dienende overheid als grondslag voor responsief bestuursrecht; aanknopingspunten voor de 
bestuursrechter, in: Nederlands Tijdschrift voor Bestuursrecht 2020/73. 
7 
 

Versie pre-consultatie 18 januari 2023 
 
 
zijn of besluiten om bezwaar te maken. Een duidelijke motivering kan de ontvanger helpen om het 
besluit te accepteren en om meer vertrouwen te krijgen in het bestuur. Het voordeel voor 
bestuursorganen is dat zij nog een keer goed kijken of het besluit goed uit te leggen is. Dat helpt 
bestuursorganen om betere besluiten te nemen. 
 
3.3 Correctie van kennelijke fouten  
Voorgesteld wordt aan hoofdstuk 3 van de Awb een afdeling toe te voegen over de correctie van 
kennelijke fouten in besluiten. Het corrigeren van kennelijke fouten is ook nu reeds mogelijk. 
Bestuursorganen plegen dit in de praktijk dikwijls te doen. Toch is niet iedereen ermee bekend dat 
deze mogelijkheid bestaat. Daarom wordt in algemene zin in de Awb geregeld dat kennelijke fouten 
kunnen worden hersteld. Bij besluiten die zijn gericht tot een belanghebbende, kan het herstel 
plaatsvinden op verzoek van de geadresseerde. Maar het bestuursorgaan kan ook ambtshalve 
overgaan tot correctie als het een kennelijke fout ontdekt in een besluit, ongeacht of het is gericht 
tot een geadresseerde of niet (zoals bijvoorbeeld het geval is bij het omgevingsplan). Indien het 
besluit is gericht tot een geadresseerde, moet deze wel in de gelegenheid worden gesteld zijn 
zienswijze daarover kenbaar te maken. De mogelijkheid om kennelijke fouten te herstellen biedt 
bestuursorganen ruimte voor een responsieve omgang met besluiten die makkelijk te herstellen 
kennelijke onjuistheden bevatten. Naar verwachting zal deze wijziging ertoe leiden dat er, in 
gevallen waarin de bezwaarschriftprocedure van toepassing is, minder vaak bezwaar hoeft te worden 
gemaakt tegen besluiten. Vanzelfsprekend wordt er niet getornd aan het recht om bezwaar te maken 
of beroep in te stellen. Wie het niet eens is met de materiële inhoud van het besluit, kan nog steeds 
opkomen tegen het besluit. 
 
3.4 Vaker horen bij financiële beschikkingen  
 
3.4.1 Aanleiding 
De hoorplicht in de artikelen 4:7 en 4:8 van de Awb is een waarborg voor de zorgvuldige 
voorbereiding van beschikkingen en in mindere mate vervult deze ook een 
rechtsbeschermingsfunctie. Op grond van artikel 4:12 hoeft bij financiële beschikkingen niet gehoord 
te worden, mits de nadelige gevolgen volledig ongedaan gemaakt kunnen worden. Een belangrijke 
reden daarvoor is de uitvoerbaarheid. De wetgever ging er vanuit dat het voldoende is om pas in 
bezwaar te horen, omdat financiële beschikkingen eenvoudig terug te draaien zijn door het 
terugstorten van een geldbedrag. Daarnaast is in de wetsgeschiedenis overwogen dat financiële 
36
besluiten vaak berusten op eenduidige regels en makkelijk vast te stellen feiten.  
 
In de praktijk blijkt het niet zo simpel te liggen. Financiële beschikkingen kunnen heel ingrijpend 
zijn voor mensen en financiële wetgeving is niet altijd duidelijk voor mensen. Herroeping of 
vernietiging kan de rechtsgevolgen wel terugdraaien, maar niet altijd de nadelige gevolgen volledig 
ongedaan maken. Zo zorgde het stopzetten van de voorschotten voor kinderopvangtoeslag er direct 
voor dat sommige ouders de kinderopvang niet meer konden betalen. Deze besluiten hebben een 
sneeuwbaleffect gehad, waarbij de aanname dat de gevolgen eenvoudig zijn terug te draaien, niet 
bleek op te gaan. Er is geen overtuigende principiële reden om financiële beschikkingen standaard 
uit te zonderen van de hoorplicht. 
 
3.4.2 Beperking uitzondering artikel 4:12 
Om de genoemde redenen wordt voorgesteld om de categorie beschikkingen die artikel 4:12 
uitzondert van de hoorplicht te beperken. Een belangrijke overweging bij het uitzonderen van 
financiële beslissingen is geweest dat horen bij elke financiële beslissing lastig uitvoerbaar is, omdat 
het vaak gaat om bulkbeslissingen. Daarom wordt niet voorgesteld om artikel 4:12 in zijn geheel te 
schrappen, maar om bepaalde financiële beslissingen niet meer onder de uitzondering te laten 
vallen. Het gaat om wijzigingen in een eerder toegekende financiële aanspraak, die leiden tot een 
nadeel voor de ontvanger van die aanspraak van boven de € 1.500 en beslissingen waardoor de 
financiële aanspraak geheel wordt beëindigd of stopgezet. Dit zijn de financiële beslissingen die voor 
mensen veelal onverwachts komen en daardoor een extra grote impact kunnen hebben. Zij gaan er 
immers vanuit dat zij de financiële aanspraak, zoals een uitkering, toeslag of subsidie, gewoon 
(blijven) ontvangen. Het stopzetten van huurtoeslag kan er bijvoorbeeld direct voor zorgen dat de 
betrokkene de huur niet meer kan betalen. De regering meent dat de beschikkingen waarop het 
voorstel ziet zo ingrijpend zijn dat het horen van de belanghebbende vanuit het oogpunt van 
zorgvuldigheid noodzakelijk is. Het bedrag van €1.500 sluit aan bij het grensbedrag dat voor 
37
terugvorderingen is opgenomen in de Algemene wet inkomensafhankelijke regelingen (Awir). 
 
 
36
 MvT Eerste tranche Awb, p. 103.  
37
 Artikel 26a Awir. 
9 
 

Versie pre-consultatie 18 januari 2023 
 
 
Het voorstel vormt een aanvulling op ontwikkelingen die al gaande zijn om de uitvoeringspraktijk te 
45
verbeteren. In dat kader is de Aanpak Geldzorgen, Armoede en Schulden van belang. Met deze 
46
aanpak wil het kabinet onder meer problematische schulden voorkomen en verhelpen. Een voor 
dit voorstel relevant voorbeeld is het ontwikkelen van de Betalingsregeling Rijk. De Betalingsregeling 
Rijk moet het mogelijk maken om één betalingsregeling te krijgen voor schulden bij verschillende 
overheidsorganisaties. Naar aanleiding van de hiervoor genoemde evaluatie is in de geldschuldentitel 
van de Awb per 1 april 2021 een kwijtscheldingsbepaling voor bestuursrechtelijke geldschulden 
47
opgenomen en is de bevoorschottingsregeling van artikel 4:96 Awb gewijzigd. Daarnaast is door 
het programma “Passend contact met de overheid” een handreiking uitgebracht over behoorlijke en 
effectieve invordering van bestuursrechtelijke geldschulden. Deze handreiking bevat aanbevelingen, 
handvatten en praktijkvoorbeelden om het proces van invorderen van bestuursrechtelijke 
geldschulden beter in te richten. In 2016 is voorts een pioniertraject behoorlijke en effectieve 
 48
invordering uitgevoerd, waarin ook een aantal knelpunten is gesignaleerd. Uit dit pioniertraject 
kwam, evenals uit de evaluatie, naar voren dat bij mensen niet altijd de benodigde kennis over het 
proces van het vaststellen en invorderen van bestuursrechtelijke geldschulden aanwezig is. Zo zijn 
de gevolgen van te laat betalen of van uitstel van betaling voor mensen niet altijd duidelijk. 
Onbekendheid met aanmaningskosten of wettelijke rente zorgt ervoor dat mensen voor onverwachte 
kosten komen te staan. Ook is niet altijd duidelijk voor mensen op welke kostenposten betaling in 
49
mindering wordt gebracht.  
 
3.6.2 Voorstellen voor een meer mensgerichte geldschuldentitel 
Dit wetsvoorstel beoogt de geldschuldentitel op enkele punten te verduidelijken en de positie van 
degene die een bestuursrechtelijke geldschuld moet betalen te versterken, mede op basis van de 
bevindingen uit de genoemde evaluatie en het pioniertraject.  
 
Betalingsregeling 
Ten eerste worden een aantal wijzigingen voorgesteld om het gebruik van betalingsregelingen te 
stimuleren. Daartoe wordt allereerst de bevoegdheid van bestuursorganen om een betalingsregeling 
af te spreken met de betalingsplichtige expliciet in de wettekst opgenomen. Sinds de 
inwerkingtreding van de geldschuldentitel bevat artikel 4:94 de mogelijkheid om uitstel van betaling 
te verlenen. Ook het afspreken van een passende betalingsregeling behoort daardoor tot de 
50
mogelijkheden, zoals ook is uiteengezet in de memorie van toelichting bij de vierde tranche Awb.  
 
De betalingsregeling kan een heel nuttig instrument zijn om ervoor te zorgen dat de betaling zo 
plaatsvindt dat de betalingsplichtige niet in financiële problemen komt en de overheid de betaling 
toch binnen zekere termijn ontvangt. Zeker bij grotere bedragen is betaling binnen de veel gebruikte 
standaardtermijn van zes weken vaak niet realistisch. Het staat bestuursorganen op grond van 
artikel 4:87 Awb in veel gevallen overigens vrij een langere betalingstermijn te gunnen.  
 
51
Mensen zijn er echter niet altijd van op de hoogte dat zij om een betalingsregeling kunnen vragen. 
Ook bestuursorganen zijn er niet altijd van op de hoogte dat zij een betalingsregeling kunnen 
aanbieden. Het expliciet regelen van de betalingsregeling in de Awb maakt deze mogelijkheid 
52
zichtbaarder voor zowel de betalingsplichtige als bestuursorganen. Hoewel betalingsregelingen in 
de praktijk aan de orde van de dag zijn, bleek uit de evaluatie van de geldschuldentitel dat er toch 
53
ook de nodige onduidelijkheid over bestaat. Om die reden wordt thans voorgesteld de 
betalingsregeling expliciet te regelen. Zowel het bestuursorgaan als de betalingsplichtige kan het 
initiatief voor een betalingsregeling nemen. Indien een verzoek om een betalingsregeling wordt 
gedaan, werkt het bestuursorgaan indien redelijkerwijs mogelijk mee aan de totstandkoming van 
een dergelijke regeling. De betalingsregeling moet redelijk zijn, wat betekent dat de 
betalingsregeling aansluit bij de betalingsmogelijkheden van de betalingsplichtige, maar ook dat het 
 
45
 Kamerstukken II 2021/22, 24515, nr. 643 (Aanpak Geldzorgen armoede en schulden) ; Kamerstukken II 2022/23, 24515, nr. 654 
(Implementatieplan Aanpak geldzorgen, armoede en schulden 2022-2025). 
46
 De Aanpak geldzorgen, armoede en schulden 2022-2025 bouwt voort op het actieplan Brede Schuldenaanpak. Onder dat programma 
is onder meer de Wet vereenvoudiging beslagvrije voet ingevoegd en de Wet gemeentelijke schuldhulpverlening gewijzigd Als voor de 
vroegsignalering van problematische schulden. 
47
 Evaluatiewet bestuursrechtelijke geldschuldenregeling Awb, Stb. 2020, 500. 
48
 Ministerie van Binnenlandse Zaken en Koninkrijksrelaties, verslag Pioniertraject behoorlijke en effectieve invordering, Den Haag: 2017 
https://www.prettigcontactmetdeoverheid.nl/sites/default/files/Verslag%20pioniertraject%20Behoorlijke%20en%20effectieve%20invord
ering.pdf. 
49
 Verslag pioniertraject, p. 4.; Den Ouden 2013, p. 87. 
50
 Kamerstukken II 2003/04, 29702, nr. 3, p. 33 en 43. 
51
 Den Ouden 2013, p. 131 ; Ministerie van Binnenlandse Zaken en Koninkrijksrelaties, verslag Pioniertraject behoorlijke en effectieve 
invordering, Den Haag: 2017, p. 4. 
52
 Uit de evaluatie van de geldschuldentitel bleek bijvoorbeeld dat het ontbreken van een expliciete regeling van de betalingsregeling tot 
onduidelijkheden leidt. Zie: W. den Ouden (e.a.), De bestuursrechtelijke geldschuldenregeling. Titel 4.4 Awb geëvalueerd, WODC, 2013, 
p. 66-67. 
53
 W. den Ouden (e.a.), De bestuursrechtelijke geldschuldenregeling. Titel 4.4 Awb geëvalueerd, WODC, 2013, p. 66-67. 
11 
 

Versie pre-consultatie 18 januari 2023 
 
 
weken. Het tweede voorstel heeft tot doel om bestuursorganen en bestuursrechters meer ruimte te 
geven om een overschrijding van de bezwaar- of beroepstermijn verschoonbaar te achten. Met beide 
voorstellen wordt beoogd om meer rekening te houden met de persoonlijke omstandigheden van 
mensen en daarmee de toegang tot het recht te versterken. 
 
3.7.2 Verlenging van de bezwaar- en beroepstermijn voor delen van het bijzonder bestuursrecht 
 
Achtergrond 
Op grond van artikel 6:7 van de Awb bedraagt de termijn voor het indienen van een bezwaar- of 
beroepschrift zes weken. Deze termijn is van dwingend recht en geldt daarmee voor alle besluiten, 
57
tenzij wegens dringende redenen in een bijzondere wet een uitzondering is gemaakt. Voorafgaand 
aan de introductie van de Awb, vertoonden bestuursrechtelijke regelingen op dit punt een grote 
diversiteit. Niet alleen liep de lengte van de termijnen uiteen, ook de eenheid waarin de termijn werd 
58
uitgedrukt – dagen, weken, maanden – verschilde per regeling. Met de eerste tranche van de Awb 
beoogde de wetgever de eenheid binnen de bestuursrechtelijke wetgeving te bevorderen door een 
algemene regeling te treffen voor onderwerpen die op veel terreinen van bestuursrechtelijke 
wetgeving een rol speelden, daaronder begrepen de bezwaar- en beroepstermijn. Aan deze 
doelstelling tot harmonisering ligt de gedachte ten grondslag dat eenheid van wetgeving voor alle 
deelnemers aan het rechtsverkeer – burger, wetgever, bestuur en rechter – ervoor zorgt dat het 
59
recht eenvoudiger en toegankelijker wordt. Daar waar onvoldoende argumenten op grond van 
verschillen in beleidsterreinen aanwezig zijn om diversiteit van regelgeving te handhaven, moet tot 
60
eenheid in de wetgeving worden besloten.  
 
In de memorie van toelichting van de eerste tranche van de Awb worden de voor- en nadelen van 
61
een uniforme termijn voor de bezwaar- en beroepstermijn tegen elkaar afgewogen. Een belangrijk 
argument voor uniformiteit is dat rechtszoekenden zich niet telkens in ieder afzonderlijk geval 
hoeven te verdiepen in de geldende regeling en bedacht moeten zijn op speciale bepalingen. Gelet 
op de rechtsgevolgen die verbonden zijn aan zowel het gebruik maken van een rechtsmiddel als het 
ongebruikt laten verstrijken van de termijn, vereist de rechtszekerheid daarnaast een zo groot 
mogelijke duidelijkheid. Uniformiteit draagt daar aan bij. Tegenover deze argumenten voor 
uniformiteit staat het nadeel dat voor het ene geval een langere termijn gewenst kan zijn dan voor 
het andere geval.  
 
Bij de keuze voor een specifieke termijn is bij de introductie van de Awb overwogen om een van de 
62
destijds veel voorkomende termijnen als hoofdregel op te nemen in de Awb. Enerzijds bestond de 
veelgebruikte termijn van een maand, of dertig dagen, anderzijds de termijn van twee maanden, 
die onder meer gebruikelijk was bij beschikkingen in het belastingrecht. Overwogen werd dat men 
bij een termijn van een maand al snel in tijdnood zou kunnen komen, bijvoorbeeld vanwege 
vakanties of indien men een deskundige wil raadplegen alvorens een bezwaar- of beroepschrift in te 
dienen. Een (te) korte termijn zou bovendien kunnen leiden tot veelvuldig gebruik van pro forma 
bezwaar- en beroepschriften. De keuze viel uiteindelijk op een termijn van zes weken. Daarbij 
overwoog de regering dat een langere termijn in een aantal gevallen voor het bestuur of derde-
belanghebbenden bezwaarlijk zou zijn, omdat dan te lang onzeker blijft of het besluit zonder risico 
kan worden uitgevoerd.  
 
Waardering van de huidige regeling 
De zeswekentermijn is sinds de eerste tranche van de Awb onaangetast gebleven. Vooropgesteld 
moet worden dat ten aanzien van een groot deel van het bestuursrecht ook geen aanleiding bestaat 
om de zeswekentermijn opnieuw te bezien. In de meeste gevallen lukt het belanghebbenden om 
63
tijdig bezwaar of beroep in te stellen. Bovendien kent het bestuursrecht besluiten waarbij de 
geadresseerden in de regel organisaties of bedrijven zijn. In die gevallen mag in beginsel worden 
verwacht dat de geadresseerden voldoende in staat zijn om binnen zes weken een rechtsmiddel aan 
64
te wenden, al dan niet met behulp van professionele bijstand. De vraag is echter of het nog steeds 
 
57
 Slechts in geval van dwingende redenen om een kortere of langere termijn te bepalen, kan de bijzondere (formele) wetgever afwijken 
van deze hoofdregel (Kamerstukken II 1988/89, 21221, nr. 3, p. 125). Uitzonderingen zijn alleen mogelijk op het niveau van de wet in 
formele zin. Voorbeelden van wetten waarin thans wordt afgeweken van de zeswekentermijn betreffen artikel 69 van de 
Vreemdelingenwet 2000, artikel 3 van de Militaire Ambtenarenwet 1931 en artikel 75k van de Ziektewet. 
58
 Kamerstukken II 1988/89, 21221, nr. 3, p. 124. 
59
 Kamerstukken II 1988/89, 21221, nr. 3, p. 4. 
60
 Kamerstukken II 1990/91, 21221, nr. 5, p. 7-8. 
61
 Kamerstukken II 1988/89, 21221, nr. 3, 124-125. 
62
 Kamerstukken II 1988/89, 21221, nr. 3, 125-126. 
63
 Koenraad, “De welwillende overheid”, NTB 2020/52, p 122.  
64
 Vanzelfsprekend kan ook binnen professionele organisaties worden gedifferentieerd als het gaat om de mate waarin zij in staat mogen 
worden geacht tijdig een rechtsmiddel aan te wenden. Zo is er een groot verschil tussen een kleine sportvereniging of een eenmanszaak 
enerzijds, en multinational anderzijds. 
13 
 

Versie pre-consultatie 18 januari 2023 
 
 
Met de keuze voor een termijn van dertien weken wordt aangesloten bij de beroepstermijn die ook 
in het civiele recht geldt (van drie maanden). Zoals ook al onderkend in de memorie van toelichting 
68
bij de eerste tranche, is de keuze voor een specifieke termijn in zekere zin altijd arbitrair. De 
regering verwacht evenwel dat een verlengde termijn van dertien weken substantieel meer ruimte 
geeft dan thans het geval is om een afgewogen beslissing te nemen over het al dan niet instellen 
van bezwaar en beroep. De verwachting is dat hiermee de toegang tot de rechtsbescherming wordt 
versterkt. 
 
3.7.3 Verschoonbaarheid van termijnoverschrijding 
 
Achtergrond  
Een bezwaar- of beroepschrift dat na afloop van de termijn wordt ingediend wordt door het 
bestuursorgaan of de bestuursrechter in beginsel niet-ontvankelijk verklaard. Er vindt dan geen 
inhoudelijke behandeling plaats. Een uitzondering op deze hoofdregel is neergelegd in artikel 6:11 
Awb. Op grond van dit artikel blijft niet-ontvankelijkverklaring achterwege indien redelijkerwijs niet 
kan worden geoordeeld dat de indiener in verzuim is geweest. De termijnoverschrijding wordt dan 
verschoonbaar geacht. Uit de wetsgeschiedenis en jurisprudentie volgt dat artikel 6:11 Awb ten 
eerste betekenis heeft voor situaties waarin een belanghebbende als gevolg van bijzondere 
omstandigheden die hem persoonlijk betreffen, niet tijdig van zijn rechtsmiddel gebruik heeft 
kunnen maken. Daarnaast heeft het artikel betekenis voor gevallen waarin de termijnoverschrijding 
het gevolg is van het handelen of nalaten aan de kant van het bestuursorgaan. Dit betreft 
bijvoorbeeld de situatie waarin de bezwaar- of beroepstermijn is gaan lopen zonder dat de 
belanghebbende op de hoogte is gesteld van zijn bevoegdheden op dat punt. In beide categorieën 
van gevallen vereist een geslaagd beroep op artikel 6:11 Awb dat de indiener zo spoedig mogelijk 
alsnog een bezwaar- of beroepschrift indient. Doorgaans wordt de indiener hiervoor een termijn van 
69
twee weken gegund.  
 
Tot voor kort toetste de bestuursrechter ambtshalve niet alleen de tijdigheid van het bij hem 
ingediende rechtsmiddel, maar ook de tijdigheid van de rechtsmiddelen in de daaraan voorafgaande 
fasen. Inmiddels hebben de hoogste bestuursrechters een nieuwe lijn ingezet, die ertoe strekt dat 
de tijdigheid van een bezwaarschrift niet meer ambtshalve of op aangeven van het bestuursorgaan 
70
wordt beoordeeld in de beroepsprocedure. De bestuursrechter oordeelt in beroep alleen over de 
tijdigheid van het bezwaarschrift als een derdebelanghebbende hier een beroep op doet. In 
overeenstemming hiermee wordt in hoger beroep niet langer ambtshalve beoordeeld of het beroep 
bij de rechtbank tijdig was. 
 
Waardering van de huidige regeling 
Hoewel de formulering van het huidige artikel 6:11 Awb hier niet noodzakelijkerwijs toe noopt, wordt 
het artikel strikt toegepast. Slechts in uitzonderlijke gevallen wordt een beroep op artikel 6:11 Awb 
gehonoreerd. Als gevolg van de recente jurisprudentie van de hoogste bestuursrechters, zoals 
hiervoor omschreven, is in de praktijk ruimte ontstaan voor bestuursorganen en bestuursrechters 
voor een meer ruimhartige omgang met overschrijdingen van de bezwaar- of beroepstermijn. Op 
het moment dat een bestuursorgaan of bestuursrechter ervoor kiest om een te laat ingediend 
bezwaar- of beroepsschrift toch inhoudelijk te behandelen, zal de bestuursrechter in een eventuele 
(hoger) beroepsprocedure immers niet langer ambtshalve overgaan tot een niet-
ontvankelijkverklaring. De regering ziet dit als een positieve ontwikkeling, die aansluit bij het streven 
naar een meer mensgericht bestuursrecht. De jurisprudentie van de hoogste bestuursrechters laat 
echter onverlet dat de huidige uitleg van artikel 6:11 Awb, die zowel voortvloeit uit de 
wetsgeschiedenis als uit jurisprudentie, belemmerend kan werken. Op grond van de huidige uitleg 
wordt een beroep op artikel 6:11 Awb wegens persoonlijke omstandigheden slechts in uitzonderlijke 
gevallen gehonoreerd. De regering acht de huidige lat voor verschoonbaarheid op dit punt te hoog. 
In dit licht kan worden opgemerkt dat ook in de praktijk behoefte lijkt te bestaan aan meer ruimte 
om te laat ingediende bezwaarschriften toch in behandeling te nemen, zoals onder meer blijkt uit 
de besproken jurisprudentie. 
 
Inhoud van het voorstel 
De doelstelling van het voorstel is om de gevallen waarin een termijnoverschrijding verschoonbaar 
te achten is vanwege bijzondere persoonlijke omstandigheden die de indiener betreffen te vergroten. 
Daarmee wordt nadrukkelijk beoogd afstand te nemen van de strikte lijn die thans gehanteerd wordt 
 
68
 Kamerstukken II 1988/89, 21221, nr. 3, p. 125. 
69
 Zie bijvoorbeeld: ABRvS 22 mei 2019, ECLI:NL:RVS:2019:1645. 
70
 CRvB 9 juli 2021, ECLI:NL:CRVB:2021:1500; HR 16 juli 2021, ECLI:NL:HR:2021:1153. ABRvS 4 augustus 
2021, ECLI:NL:RVS:2021:1730.  
15 
 

Versie pre-consultatie 18 januari 2023 
 
 
73
over overheidshandelen. Met PCMO zijn goede ervaringen opgedaan. De informele aanpak vergroot 
74
de waardering van mensen en overheidsmedewerkers zelf over de procedure. Daarnaast 
vermindert het aantal procedures en de doorlooptijd daarvan, waardoor ook de kosten van de 
75
procedures afnemen. Verschillende overheidsorganen hebben de informele, oplossingsgerichte 
76
aanpak overgenomen in hun eigen praktijk. Uit praktijkonderzoek blijkt dat de houding en de 
77
vaardigheden van overheidsmedewerkers essentieel zijn voor succesvol informeel contact. Het is 
ook van belang dat leidinggevenden hun medewerkers stimuleren en ondersteunen in het 
oplossingsgericht werken. Het invoeren van de informele aanpak vergt dus ook een verandering in 
78
de organisatie en training van medewerkers.  
 
De positieve ervaringen met de aanpak van PCMO zijn reden voor de regering om elementen van 
deze aanpak vast te leggen in de Awb, waarbij nadrukkelijk formalisering van de informele aanpak 
is vermeden. In de kabinetsreactie op het rapport van de Parlementaire ondervragingscommissie 
Kinderopvangtoeslag wordt aangekondigd dat laagdrempelige geschilbeslechting zal worden 
bevorderd:  
 
“Alle inspanningen moeten erop zijn gericht om in een vroeg stadium conflicten op te lossen, 
misverstanden uit de weg te ruimen en het gesprek aan te gaan, zodat mensen niet nodeloos 
in de fase van bezwaar of beroep belanden. Komt het toch tot een formeel bezwaar, dan 
moet de bezwaarprocedure de functie vervullen die de Awb altijd al heeft bedoeld: een 
laagdrempelige, niet gejuridiseerde, kosteloze voorziening voor de burger waarbij de 
overheid nog eens goed kijkt of het genomen besluit terecht is (integrale heroverweging). 
In die fase, maar ook als het geschil desondanks toch bij de rechter belandt, spant de 
overheid zich er steeds voor in om er met de betrokkene uit te komen via laagdrempelige 
79
vormen van geschilbeslechting, bijvoorbeeld via mediation.”  
 
80
Dit voornemen is bevestigd in de kamerbrieven van 16 april 2021 en 11 juli 2022. Het wetsvoorstel 
bevat de volgende wijzigingsvoorstellen om laagdrempelige geschilbeslechting te bevorderen.  
 
Twee wijzigingsvoorstellen zien op de fase voordat er eventueel bezwaar wordt ingediend tegen een 
besluit. Ten eerste worden bestuursorganen verplicht om bij besluiten contactgegevens te 
vermelden. Hiermee wordt mede invulling gegeven aan de door de Tweede Kamer aanvaarde motie-
Grinwis/Leijten, die vraagt om de opname van contactgegevens in correspondentie van 
81
bestuursorganen. Voor de verschillende vormen van laagdrempelige geschilbeslechting is het 
essentieel dat partijen voorafgaand aan een eventuele bezwaarprocedure met elkaar in contact 
kunnen komen. Door bij elk besluit contactgegevens te vermelden kunnen belanghebbenden contact 
leggen met het bestuursorgaan en eventueel uitleg of toelichting vragen. Door vroegtijdig contact 
kunnen veel problemen al opgelost worden, waardoor een bezwaarprocedure kan worden 
voorkomen. Ten tweede wordt het mogelijk om eerder de achterliggende stukken bij een besluit te 
verkrijgen. Daar hebben mensen nu pas recht op nadat bezwaar is ingediend tegen het besluit. De 
achterliggende stukken bij het besluit kunnen meer inzicht geven in het besluit en kunnen helpen 
bij eventueel contact met het bestuursorgaan over het besluit of om een goed onderbouwd bezwaar 
in te dienen. De huidige beperkingen voor de toegang tot stukken blijven gelden. De toegang tot 
stukken mag beperkt worden als geheimhouding om gewichtige redenen is geboden. Toegevoegd is 
dat van gewichtige redenen in elk geval sprake is wanneer het verstrekken van stukken zou leiden 
tot onevenredige benadeling van de geadresseerde van het besluit of degene over wie de stukken 
gaan.  
 
73
 Zie: M.C. Euwema, L. van der Velden & C.C.J.M. Koetsenruijter, Prettig contact met de overheid, Praktische handreiking voor het 
inzetten van mediationvaardigheden, 2010, Ministerie van Binnenlandse Zaken en Koninkrijksrelaties, Den Haag; zie voor meer 
informatie: www.pcmo.nl; Raad voor het openbaar bestuur, Hoe hoort het eigenlijk? Passend contact tussen overheid en burger, 2014. 
Te raadplegen via: www.raadopenbaarbestuur.nl/documenten/publicaties/2014/06/12/hoe-hoort-het-eigenlijk-passend-contact-tussen-
overheid-en-burger. 
74
 Wever constateerde in zijn proefschrift dat vooral een oplossingsgerichte werkwijze bijdroeg aan de ervaren kwaliteit van de 
bezwaarbehandeling. Zie: M. Wever, Kwaliteit van bestuursrechtelijke bezwaarprocedures, diss. Rijksuniversiteit Groningen 2020, p. 
214. 
75
 A. Mein en S. Marx (red.), Handboek oplossingsgericht werken bij bezwaar, Boom Den Haag 2021, p. 51-52. L. van der Velden, 
C.C.J.M. Koetsenruijter en M.C. Euwema, Prettig contact met de overheid 2: Eindrapportage pioniertraject mediationvaardigheden—
resultaten, analyses & aanbevelingen, Den Haag: ministerie van BZK 2010, p. 60 t/m 105. 
76
 Zie bijvoorbeeld: Arnt Mein & Sanne Marx (red)., Handboek oplossingsgericht werken bij bezwaar, Den Haag: Boom juridisch 2021; M 
van den Toorn, ‘Hele gemeente Gouda weet nu van informeel aanpakken’, Public Mission, special informele aanpak, september 2013, p. 
21; Stijn van Rooij, ‘Wat kan de klachtenprocedure leren van een burgergerichte bezwaarbehandeling’, Tijdschrift voor Klachtrecht 2022, 
3. 
77
 A. Mein & B. Marseille, Onderzoek ‘informele aanpak’ bij bezwaar: Werkpakket 5: Afsluitende rapportage . (HvA Open). Hogeschool 
van Amsterdam 2020. Zie eerder: Van der Velden, Koetsenruijter & Euwema 2010, p. 126-149.  
78
 Zie bijvoorbeeld: Raad voor het openbaar bestuur 2014. 
79
 Kamerstukken II 2020/21, 35510, nr. 4, p. 12. 
80
 Kamerstukken II 2020/21, 35510, nr. 81 en Kamerstukken II 2021/22, 35510, nr. 102. 
81
 Kamerstukken II 2020/21, 35510, nr. 73. 
17 
 

Versie pre-consultatie 18 januari 2023 
 
 
bedoeld in artikel 8:51a Awb kan de rechter het (verwerende) bestuursorgaan de gelegenheid bieden 
om gebreken in het bestreden besluit te herstellen tijdens de beroepsprocedure. Het doel van de 
87
bestuurlijke lus is om definitieve geschilbeslechting te bevorderen. Een nieuw besluit van het 
bestuursorgaan na een geslaagd beroep, waarmee een geconstateerd gebrek is verholpen maar 
waarmee de burger materieel niets opschiet, wordt door de bestuurlijke lus voorkomen. Er is door 
de toepassing van dit instrument eerder sprake van rechtszekerheid voor de burger. Dit maakt de 
bestuurlijke lus een nuttige bevoegdheid van de bestuursrechter die bijdraagt aan definitieve 
geschilbeslechting. Voor de andere procespartij, een burger, kan de bestuurlijke lus echter oneerlijk 
aanvoelen. Het bestuursorgaan wordt voor zijn gevoel een extra mogelijkheid geboden om een 
gebrek te herstellen terwijl hijzelf weinig heeft in te brengen. Bovendien kan het bestuursorgaan 
88
ook aanwijzingen krijgen van de rechter over hoe het gebrek kan worden hersteld. Mensen kunnen 
89
de bestuurlijke lus dan opvatten als ‘bestuurtje helpen’ door de rechter. Hierdoor kunnen mensen 
het gevoel krijgen dat zij niet dezelfde proceskansen hebben als het bestuursorgaan. Dit kan het 
vertrouwen in de rechtspraak schaden.  
 
Behalve deze grotendeels gevoelsmatige ongelijkheid van de burger die tegen de overheid 
procedeert, is er ook werkelijk sprake van feitelijke ongelijkheid. De feitelijke ongelijkheid tussen 
burger en bestuursorgaan wordt in de Awb niet op alle vlakken gecompenseerd. In de Awb wordt de 
verhouding van de procespartijen gezien als een wederkerige rechtsbetrekking, waarbij beide 
90
partijen verantwoordelijkheid dragen voor hun eigen procesgedrag. Dit terwijl de burger en de 
overheid in het bestuursprocesrecht juridisch verschillen en er feitelijke verschillen zijn in 
91
krachtsverhoudingen. Zo stelt de Raad voor het openbaar bestuur dat de toegang tot het recht 
vanuit burgerperspectief niet voor iedereen vanzelfsprekend is. Daarbij zijn mensen minder bekend 
92
met de details van het rechtssysteem. Doordat mensen minder juridische kennis hebben vinden 
93
zij ondersteuning in het proces wenselijk en willen zij geïnformeerd worden. Zo wordt in de derde 
evaluatie van de Awb gesteld dat van mensen ‘geen overdreven verwachtingen mogen worden 
gehanteerd van hun juridische vaardigheden als het erop aankomt de finesses van het algemeen 
bestuursrecht en het bestuursprocesrecht te doorgronden en daarnaar te handelen. Een rechterlijke 
procedure is voor de meeste daarbij betrokken mensen een eenmalig leerproces waarin zij pas 
94
gaandeweg gaan beseffen wat er van hen wordt verwacht.’ Daarbij is vertegenwoordiging door 
een advocaat in het bestuursprocesrecht niet verplicht. Gelet op deze ongelijkheid kan in het kader 
van het beginsel van gelijke proceskansen worden gekeken naar ongelijkheidscompensatie voor de 
burger. Daarbij wordt wel opgemerkt dat een appellant ook een andere entiteit kan zijn dan een 
natuurlijke persoon en dat ongelijkheidscompensatie niet in alle gevallen evenzeer geboden is. In 
het omgevingsrecht wordt bijvoorbeeld vaak opgetreden door een stichting, vereniging of werkgroep 
die opkomt voor algemene belangen. Maar over het algemeen genomen is het bestuur velen malen 
deskundiger dan de burger en dit heeft zijn weerslag op de procedure in beroep bij de rechter. Het 
bestuur moet beslissen en doet dat beroepshalve vaak in honderden of duizenden gelijksoortige 
95
zaken. Daardoor kent hij de materie en de rechtsvragen beter. Bovendien is het bestuur meer 
ervaren in het voeren van procedures omdat het zijn eigen besluiten daar moet verdedigen. 
 
De ongelijkheid van proceskansen heeft ook zijn weerslag in het bewijsrecht. Het 
bestuursprocesrecht wordt gekenmerkt door de vrije bewijsleer. Dat stelt de bestuursrechter in staat 
de feiten aan te vullen (artikel 8:69, derde lid, Awb). In de praktijk zijn de partijen primair 
96
verantwoordelijk voor de feitenvaststelling. De burger kan hierbij zoals hierboven betoogd een 
achterstand hebben op het bestuursorgaan, omdat het bestuursorgaan meer juridische kennis heeft 
en ook weet wat van hem wordt verwacht met betrekking tot het aanleveren van bewijs. Daarbij 
 
87
 Kamerstukken II 2007/08, 31352, nr. 6, p. 14. 
88
 D.A. Verburg, ‘Bestuursrechtspraak in balans. Bejegening, beslechting en bewijs’, dissertatie 2019, p. 153. 
89
 Zie de Evaluatie Bestuurlijke lus Awb en internationale rechtsvergelijking door Ch. W. Backes, E.M.J. Hardy, A.M.L. Jansen, S. Polleunis 
en R. Timmers met medewerking van M.A. Poortinga en E. Versluit, 2014 WODC, Ministerie van Veiligheid en Justitie. In de evaluatie wordt 
het volgende gesteld: ‘Inderdaad wordt de bestuurlijke lus door (gemachtigden van) burgers wel ervaren als ‘bestuurtje helpen’. Waar 
bestuursorganen mogelijkheden tot herstel krijgen, krijgen burgers die niet. In het verlengde daarvan bestaat het risico, zo sommige 
geïnterviewden stelden, dat met de lus een inbreuk wordt gemaakt op de ‘equality of arms’’. p. 101-102.  
Op pagina 43 wordt de literatuur besproken die het bezwaar van ‘bestuurtje helpen’ aankaart. 
90
 J.C.A. de Poorter en K.J. de Graaf, Doel en functie bestuursrechtspraak: een blik op de toekomst. Raad van State, september 2011, p. 
24. 
91
 R.J.N. Schlössels, ‘Een vrije en kenbare bewijsleer?’, in: VAR-reeks 142 Bestuursrechtelijk bewijsrecht: Wetgever of rechter? 2009, p. 
54. 
92
 Advies van de Raad voor het openbaar bestuur, ‘Een sterkere rechtsstaat: verbinden en beschermen in een pluriforme samenleving’, 
2020, p. 50. 
93
 M.T.A.B. Laemers e.a., ‘Awb-procedures vanuit het gezichtspunt van de burger’, p. 81, 83, onderdeel van: Derde evaluatie van de 
Algemene wet bestuursrecht 2004, Boom Juridische uitgevers. Bijlage bij: Kamerstukken II 2006/07, 29279, nr. 51. 
94
 Commissie Evaluatie Awb III, ‘Toepassing en effecten van de Algemene wet bestuursrecht 2002-2006’, p. 17, bijlage bij Kamerstukken 
II 2006/07, 29279, nr. 51.  
95
 Y.E. Schuurmans, ‘De eigen aard van het bestuursrechtelijke bewijsrecht’, in VAR-reeks 142, Bestuurlijk bewijsrecht: wetgever of 
rechter? 2009.  
96
 B.J. Schueler, ‘De Awb-rechter na 25 jaar: een karakterschets’, Nederlandse Vereniging voor de rechtspraak 2019.  
19 
 

Versie pre-consultatie 18 januari 2023 
 
 
107
een tussenuitspraak gedaan waarin zij een bewijsopdracht gaf aan de appellant. Deze uitspraken 
laten zien dat de rechter met behulp van een tussenuitspraak de ongelijke positie van de burger met 
betrekking tot het bewijsrecht in het bestuursprocesrecht kan verhelpen.  
 
3.9.3 Tussenuitspraak 
Op dit moment kent de Awb alleen de figuur van een tussenuitspraak voor zover die betrekking 
heeft op de toepassing van de bestuurlijke lus (artikel 8:80a). Het ontbreken van een uitdrukkelijke 
wettelijke regeling voor een tussenuitspraak voor andere beslissingen heeft nadelen. Uit de praktijk 
blijkt dat er ook nu al buiten bovengenoemde voorbeelden tussenuitspraken buiten de bestuurlijke 
lus worden gedaan. Dit duidt er op dat er behoefte is aan een uitbreiding van de mogelijkheden voor 
de bestuursrechter om tussenuitspraken te doen. Het is wenselijk om dit formeel wettelijk te regelen. 
Behalve dat de rechter met een tussenuitspraak een bewijsopdracht aan de burger kan geven is het 
ook in andere gevallen voor de bestuursrechter een nuttig instrument. De introductie van de 
tussenuitspraak buiten de toepassing van de bestuurlijke lus geeft aanleiding om de afdeling in de 
Awb over tussenuitspraken ook op andere punten aan te vullen. De Awb-wetgever heeft destijds 
voorzien dat hier in de toekomst behoefte aan kon zijn. Overwogen werd dat de tussenuitspraak in 
108
de toekomst mogelijk ook kan fungeren voor andere procesbeslissingen van de bestuursrechter. 
Met onderhavig voorstel wordt hier verder invulling aan gegeven. Hiertoe wordt artikel 8:80a 
aangepast en uitgebreid met enkele andere mogelijkheden voor het doen van een tussenuitspraak. 
 
4. Wisselwerking met andere wetgeving (in wording) 
5. Grondrechten/ Hoger recht 
6. Adviezen en consultatie 
7. Gevolgen van het wetsvoorstel: UHT 
8. Gevolgen van het wetsvoorstel: rechtspraak 
9. Gevolgen van het wetsvoorstel: administratieve lasten en regeldruk 
10. Gevolgen van het wetsvoorstel: financieel 
 
  
 
107
 ABRvS 20 december 2017, ECLI:NL:RVS:2017:3488, AB 2018/444 (m.nt. W.P. van der Meulen en K.J. de Graaf).  
108
 Kamerstukken II 2007/08, 31352, nr. 6, p. 8. 
21 
 

Versie pre-consultatie 18 januari 2023 
 
 
is vaak een motief voor het indienen van een bezwaarschrift. Het geven van uitleg of toelichting 
kan ook onderdeel zijn van het eerste informele contact. Daarmee kunnen veel problemen 
vroegtijdig opgelost worden en worden verdere ‘formele’ bezwaarprocedures voorkomen.  
Het kan voorkomen dat het informele overleg tussen belanghebbende en bestuursorgaan over een 
besluit nog loopt bij het verstrijken van de bezwaartermijn of termijn voor administratief beroep. 
Het verstrijken van deze termijn zou geen obstakel moeten zijn om het overleg voort te zetten. 
Het bestuursorgaan en de belanghebbenden kunnen hier op verschillende manieren mee omgaan. 
De eerste optie voor het bestuursorgaan is om de belanghebbende op tijd te wijzen op de 
mogelijkheid om voor het verstrijken van de bezwaartermijn een pro forma bezwaarschrift in te 
dienen. In een pro forma bezwaar worden nog geen inhoudelijke argumenten voor het bezwaar 
gegeven. Als het overleg dan toch niet tot een oplossing leidt, dan heeft de belanghebbende de 
mogelijkheid om het bezwaar alsnog aan te vullen met argumenten. De tweede optie voor het 
bestuursorgaan is om een te laat ingediend bezwaar toch te behandelen. Dit is mogelijk wanneer 
het overleg nog doorloopt bij het verstrijken van de bezwaartermijn, maar uiteindelijk toch niet tot 
een oplossing leidt. De belanghebbende wil dan misschien alsnog bezwaar indienen, ook al is de 
termijn al verlopen. Het bestuursorgaan kan een te laat bezwaar dan toch behandelen, door de 
overschrijding van de termijn verschoonbaar te achten op grond van artikel 6:11, onderdeel b, 
Awb. Omdat het overleg nog liep bij het verstrijken van de termijn is de indiener van het bezwaar 
redelijkerwijs niet in verzuim geweest. Dat ligt anders als het bezwaar onredelijk laat is ingediend 
(analoog aan artikel 6:12, vierde lid, Awb). 
 
Met de bepaling is rekening gehouden met de verschillen die er tussen bestuursorganen zijn. Zo is 
niet voorgeschreven dat het contact met een behandelend ambtenaar telefonisch tot stand moet 
kunnen worden gebracht. Dat is wel de meest voor de hand liggende methode, zeker vanuit het 
perspectief van de aanvrager of andere belanghebbenden. Maar bij sommige bestuursorganen 
waar aanvragen geautomatiseerd worden verwerkt, kan niet altijd een doorkiesnummer van een 
behandelend ambtenaar worden opgenomen, omdat niet één bepaalde ambtenaar het besluit heeft 
voorbereid. In die gevallen moet contact kunnen worden gezocht met een ter zake deskundige 
ambtenaar die toegang heeft tot het dossier en de eventuele vragen wel moet kunnen 
beantwoorden. Ook is denkbaar dat in kleinere bestuursorganen, zoals sommige gemeenten, de 
veiligheid van ambtenaren in het geding is, als naam en doorkiesnummer standaard op 
beschikkingen worden vermeld. Het is aan de betreffende bestuursorganen om in het besluit aan 
te geven welke contactgegevens door de belanghebbende kunnen worden gebruikt. In het geval 
het besluit niet door één bepaalde ambtenaar is voorbereid, valt te denken aan een 
telefoonnummer waarbij door middel van een rooster inkomende gesprekken terecht komen bij 
een ambtenaar die op dat moment dienst heeft. Een andere mogelijkheid is dat het contact 
binnenkomt op een centraal punt waar wordt bepaald wie er terugbelt. De behoorlijkheid vereist 
dat de procedure zo wordt ingericht dat dit terugbellen zo snel mogelijk (liefst binnen 24 uur) 
plaatsvindt.  
 
Van belang is dat het contact en de eventuele verdere gesprekken in het dossier van de 
belanghebbende worden vastgelegd. Zowel in geval het overleg leidt tot oplossing van een geschil 
of het voorkomen van verdere procedures als in geval dat niet lukt, dienen gewisselde argumenten 
112
en afspraken te worden vastgelegd. Zowel de belanghebbende als het bestuursorgaan kunnen 
hierbij het initiatief nemen, maar het bestuursorgaan heeft de zorgplicht om een en ander in het 
dossier vast te leggen.  
 
Onderdeel C (artikel 3:45b) 
Als iemand het niet eens is met een besluit van een bestuursorgaan, dient hij bij het opstellen van 
het bezwaar al over die stukken te kunnen beschikken. Hiertoe wordt een nieuw artikel 3:45b 
voorgesteld. Net als het voorgestelde artikel 3:45a geldt artikel 3:45b zowel voor de 
bekendmaking aan de geadresseerde van een besluit, bij de bekendmaking in een officieel 
publicatieblad indien het besluit niet is gericht tot een of meer geadresseerden, en bij de 
mededeling als bedoeld in artikel 12 van de Bekendmakingswet van een besluit dat is 
bekendgemaakt door toezending aan de geadresseerde. Zoals uit de toelichting bij artikel 7:4 
blijkt, is het recht op toegang tot of inzage in alle op de zaak betrekking hebbende stukken bij een 
113
geschil met de overheid een fundamentele waarborg. Dat leidt tot beter gemotiveerde 
bezwaren. Deze waarborg hangt samen met het in artikel 5.5 van de Wet open overheid (hierna: 
Woo) neergelegde recht op inzage in het eigen dossier. Hoewel geadresseerden van een besluit 
deels een beroep op artikel 5.5 van de Woo zouden kunnen doen, geldt dat niet voor 
 
112
 Zie ook L.J.A. Damen, “Is de burger triple A: alert, argwanend, assertief, of raakt hij lost in translation?” in Vertrouwen in de 
overheid, Var-reeks 160, p. 89. 
113
 Kamerstukken II 1988/89, 21221, nr. 3, p. 149.  
23 
 

Versie pre-consultatie 18 januari 2023 
 
 
mogen volstaan als de beschikking gericht is tot een zeer goed in de materie ingevoerde 
116
belanghebbende, en de beschikking geen andere belanghebbenden kent.” 
 
De regering stelt voor om het vereiste van de begrijpelijke motivering op te nemen in artikel 3:47 
en niet in artikel 3:46. Dit sluit aan bij de systematiek van de Awb. Uit het citaat hierboven blijkt 
dat het motiveringsbeginsel bestaat uit deugdelijkheid en kenbaarheid. De eerste eis is neergelegd 
in artikel 3:46 Awb en de tweede eis in artikel 3:47 Awb. Dat de motivering begrijpelijk moet zijn 
voor de belanghebbende hoort bij de kenbaarheid van de motivering. Het gaat er om dat de 
motivering begrijpelijk is voor de belanghebbende. Daarom wordt artikel 3:47 aangepast. Een 
begrijpelijke motivering kan ook bijdragen aan de deugdelijkheid van de motivering. 
 
De zinsnede “voor belanghebbenden” impliceert maatwerk. Maar het vereiste van begrijpelijkheid 
gaat niet zover dat de motivering aangepast moet worden op het taal- en kennisniveau van elke 
individuele belanghebbende. De motivering moet voor zoveel mogelijk mensen begrijpelijk zijn. Als 
de tekst voor een duidelijke doelgroep wordt geschreven, kan de tekst daarop aangepast 
117
worden. Het bestuursorgaan moet zorgvuldiger motiveren wanneer de betrokkene minder goed 
op de hoogte is van de betreffende regels en kan juist met een kortere motivering volstaan 
118
wanneer het gaat om belanghebbenden die goed op de hoogte zijn van het onderwerp.  
 
Er zijn verschillende manieren om de motivering voor belanghebbenden begrijpelijk te maken. De 
gehele motivering bij het besluit kan in begrijpelijke taal worden opgesteld, maar het is ook 
mogelijk om gebruik te maken van aparte tekstblokken waarin de motivering voor 
belanghebbenden wordt verduidelijkt. Het kan soms nodig zijn om een meer juridische motivering 
op te nemen naast een op de belanghebbende toegespitste begrijpelijke motivering, om te 
waarborgen dat de motivering het besluit kan dragen en de rechter het besluit in een eventuele 
vervolgprocedure goed kan toetsen. Wanneer iemand het besluit toch niet begrijpt, is het altijd 
mogelijk om meer uitleg te vragen bij het bestuursorgaan (zie het voorgestelde artikel 3:45a 
Awb).  
 
Deze wijziging is bedoeld om een bestaande verplichting in de wettekst van de Awb te 
benadrukken. De voorgestelde wijziging heeft vooral een signaalfunctie: bij de motivering moet 
aandacht zijn voor de begrijpelijkheid voor de burger.  
 
Wijziging artikel 7:12 
Ook de beslissing op bezwaar moet begrijpelijk zijn voor de belanghebbende(n). Daarom wordt 
voor dit artikel een vergelijkbare wijziging voorgesteld als voor artikel 3:47 (zie de toelichting bij 
dat artikel). 
 
Wijziging artikel 7:26 
Ook de beslissing op administratief beroep moet begrijpelijk zijn voor de belanghebbende(n). 
Daarom wordt voor dit artikel een vergelijkbare wijziging voorgesteld als voor artikel 3:47 (zie de 
toelichting bij dat artikel). 
 
Onderdelen E en F  
Aan hoofdstuk 3 wordt een afdeling toegevoegd over de correctie van kennelijke fouten in 
besluiten. Hoewel het ook zonder de artikelen uit deze afdeling mogelijk is om kennelijke fouten in 
besluiten te corrigeren en bestuursorganen dit in de praktijk dikwijls plegen te doen, is niet 
iedereen ermee bekend dat deze mogelijkheid bestaat. Daarom wordt in algemene zin in de Awb 
geregeld dat kennelijke fouten op verzoek van de geadresseerde van het besluit worden hersteld 
(voorgesteld artikel 3:51). Voor de geadresseerde die een kennelijke fout constateert gedurende 
de periode dat bezwaar openstaat tegen het besluit, maakt dit artikel het overbodig om 
daadwerkelijk bezwaar in te dienen om de fout hersteld te krijgen. Degene tot wie het besluit is 
gericht kan ermee volstaan het bestuursorgaan te verzoeken de fout te herstellen. Het artikel biedt 
het bestuursorgaan aldus ruimte voor een responsieve omgang met besluiten die makkelijk te 
herstellen kennelijke onjuistheden bevatten. Tegelijkertijd wordt het de geadresseerde 
vanzelfsprekend niet onmogelijk gemaakt om bezwaar te maken. Als hij het niet eens is met de 
materiële inhoud van het besluit, dan kan hij uiteraard nog steeds opkomen tegen het besluit.  
 
Ook derde-belanghebbenden hebben de mogelijkheid om een kennelijke fout in een besluit te 
laten corrigeren. Binnen het omgevingsrecht kan bijvoorbeeld worden gedacht aan een derde-
 
116
 Kamerstukken II, 1988-1989, 21221, nr. 3, p. 109. 
117
 Kamerstukken II, 1988-1989, 21221, nr. 3, p. 109. 
118
 Kamerstukken II, 1988-1989, 21221, nr. 3, p. 109. 
25 
 

Versie pre-consultatie 18 januari 2023 
 
 
worden gedacht aan het geval dat een zorgverlener of een gemeente abusievelijk een onjuist 
gegeven aan het CAK heeft doorgegeven waardoor de eigen bijdrage voor huishoudelijke hulp van 
betrokkene ten onrechte op een te hoog bedrag is vastgesteld (vgl. CRvB 17 november 2010, 
ECLI:NL:CRVB:2010:BO6880), het abusievelijk niet meesturen van een bijlage bij een besluit (vgl. 
Rb. Midden-Nederland 3 november 2021 ECLI:NL:RBMNE:2021: 5344), of het abusievelijk 
aanduiden van een rijwoning als hoekwoning in een WOZ-beschikking (vgl. Rechtbank Noord-
Holland 12 november 2021, ECLI:NL:RBNHO:2021:10303). Soms zal de vraag of sprake is van 
een schrijf- of rekenfout of van een andere kennelijke fout niet zo eenduidig te beantwoorden zijn. 
Men denke bijvoorbeeld aan de toekenning van een arbeidsongeschiktheidsuitkering naar een 
mate van 80 tot 100% aan iemand wiens arbeidsongeschiktheid is vastgesteld op 25 tot 35% (vgl. 
CRvB 14 november 2007, ECLI:NL:CRVB:2007:BB8099), de vermelding van een onjuist 
huisnummer (vgl. ABRvS 23 maart 2022, ECLI:NL:RVS:2022:860) of aan een berekening met een 
bedrag of staffel waarin een tikfout is gemaakt. Belangrijker dan het onderscheid om wat voor 
soort fout het hier gaat, is de beantwoording van de vraag of het voor het bestuursorgaan en 
degene tot wie het besluit is gericht direct of na summier onderzoek duidelijk is dat van een 
vergissing sprake is. Als dat het geval is, is sprake van een kennelijke fout. 
 
Overigens is het denkbaar dat het besluit is genomen op grond van informatie die zich bevindt in 
basisregistraties en die niet is verkregen van een aanvrager. Denk bijvoorbeeld aan de gegevens 
in de Basisregistratie Kadaster of de Basisregistratie Waardering Onroerende Zaken. De incorrecte 
besluiten worden gecorrigeerd op grond van de bepalingen in de voorgestelde afdeling 3.8. De 
incorrecte gegevens in de registraties dienen echter eveneens te worden gecorrigeerd. Deze 
afdeling ziet daar niet op omdat de bijzondere wetten op basis waarvan deze registraties zijn 
ingericht hiervoor reeds grondslagen bieden (zie bijvoorbeeld artikelen 7s en 7t Kadasterwet). 
Voor zover het gaat om persoonsgegevens die in dergelijke registraties zijn opgenomen, volgt het 
recht op herstel uit artikel 16 van de Algemene verordening gegevensbescherming (AVG). Voor 
andere gegevens volgt dit recht uit andere bijzondere regelgeving, bijvoorbeeld uit artikel 7.14 
Regeling langdurige zorg. Er is een meldpunt ingericht dat hulp biedt aan ‘geregistreerden’ 
(personen, bedrijven en organisaties) die onjuiste gegevens willen laten corrigeren, door de weg te 
wijzen naar de juiste organisatie die de gegevens kan corrigeren en door te helpen bij het 
herstellen van gevolgen die uit het gebruik van verkeerde gegevens zijn voortgekomen. Het 
meldpunt is genaamd Meldpunt Fouten in Overheidsregistraties. Het is onderdeel van de 
Rijksdienst voor Identiteitsgegevens. 
 
De voorgestelde afdeling 3.8 laat onverlet eventuele wettelijke bepalingen over wijziging van een 
besluit om andere redenen dan het herstellen van een kennelijke fout. Een voorbeeld is artikel 
16.83 Omgevingswet, dat ziet op het buiten toepassing kunnen laten van afdeling 3.4 Awb bij 
ondergeschikte wijzigingen van een besluit hangende beroep bij de bestuursrechter. 
 
Rechtsvergelijking 
Bij de voorbereiding van de voorgestelde artikelen is betrokken dat in veel andere landen die 
algemene regels van bestuursrecht wettelijk hebben vastgelegd, een vergelijkbare bepaling deel 
uitmaakt van die wettelijke regeling van het algemene bestuursrecht. Zoals reeds bij de eerste 
tranche van de Awb is geconstateerd, blijkt er ondanks de grote verschillen tussen de diverse 
‘algemene wetten inzake bestuursrecht’, een aantal onderwerpen te zijn dat in iedere algemene 
wet inzake bestuursrecht een regeling vindt. Zo treft men in elke wet een aantal bepalingen aan 
die de onpartijdigheid van het bestuursorgaan c.q. van de bij de besluitvorming betrokken 
personen moeten waarborgen. Ook de motivering van besluiten in concrete gevallen is een 
verplichting die in iedere wet wordt vastgelegd. Naast onderwerpen die in iedere algemene wet 
voorkomen, is er een aantal onderwerpen dat in een groot aantal algemene wetten voorkomen. 
Een bepaling over herstel van fouten is er daar een van. Voorbeelden van wetten die dergelijke 
bepalingen bevatten zijn het Duitse Verwaltungsverfahrensgesetz (§42), de Zweedse 
Administrative Procedure Act (section 36), de Finse Administrative Procedure Act (section 50 t/m 
53) en artikel 105 van de Spaanse Awb (Ley 30/1992). In sommige wetten is de bepaling als een 
verplichting voor het bestuursorgaan geformuleerd en in andere als een bevoegdheid. In dit 
voorstel is voor gevallen waarin de geadresseerde een verzoek tot correctie van een kennelijke 
fout doet, gekozen voor een gebod voor het bestuursorgaan. Bestuursorganen beschikken naar 
Nederlands recht reeds over een bevoegdheid, zoals hierboven is uiteengezet. Omdat het 
onwenselijk is dat de burger bij het al of niet corrigeren van evidente fouten afhankelijk is van 
‘goodwill’ van het betrokken bestuursorgaan, is artikel 3:51 imperatief geformuleerd. 
De woorden “schrijffouten, rekenfouten of andere kennelijke fouten die zich voor eenvoudig herstel 
lenen” zijn ontleend aan artikel 31 Wetboek van Burgerlijke Rechtsvordering. Dit artikel bepaalt 
dat de rechter te allen tijde op verzoek van een partij of ambtshalve in zijn vonnis, arrest of 
27 
 

Versie pre-consultatie 18 januari 2023 
 
 
Rechtsgevolg correctie en rechtsbescherming 
Correctie van een besluit leidt tot een nieuw besluit. Dit nieuwe besluit wordt op de 
voorgeschreven wijze bekendgemaakt, zodat voor de geadresseerde en eventuele derden kenbaar 
is dat er een fout is hersteld. Ten aanzien van dit nieuwe besluit gaat conform artikel 6:7 Awb een 
nieuwe bezwaartermijn lopen. Ook eventuele bepalingen over kennisgeving zijn onverkort van 
toepassing. Het voorgaande neemt niet weg dat tegen een besluit dat tijdens de bezwaar- of 
beroepstermijn of in de periode tussen het einde van de bezwaartermijn en het nemen van de 
beslissing op bezwaar wordt gecorrigeerd, de gebruikelijke rechtsbescherming openstaat. 
Belanghebbenden, onder wie ook derde-belanghebbenden, blijven dus over alle mogelijkheden 
beschikken om bezwaar te maken of beroep in te stellen tegen het besluit (vgl. ABRvS 25 
augustus 2021, ECLI:NL:RVS:2021:1896; de minister herzag het besluit vanwege een 
verschrijving in de hoogte van de dwangsom. De Afdeling overwoog dat de minister het 
oorspronkelijke besluit inhoudelijk in stand had gelaten en dat het oorspronkelijke en het herstelde 
besluit in het vervolg van de uitspraak tezamen worden aangeduid als het bestreden besluit). 
Correcties die tijdens de bezwaarfase op informeel verzoek van de geadresseerde van een besluit 
plaatsvinden, leiden ertoe dat er minder vaak bezwaar hoeft te worden gemaakt of kunnen ertoe 
leiden dat een reeds ingediend bezwaarschrift wordt ingetrokken. Een verzoeker op wiens verzoek 
de correctie wordt verwerkt op de door hem voorgestane wijze, zal geen behoefte meer hebben 
om (op dit punt althans) bezwaar te maken of beroep in te stellen tegen het gecorrigeerde besluit. 
Wordt de correctie geweigerd dan ligt het anders. Voor zover er nog bezwaar of beroep tegen het 
oorspronkelijke besluit loopt of mogelijk is, zal het bezwaar tegen de weigering om het besluit te 
corrigeren in die procedure mee kunnen lopen. Indien het besluit inmiddels onherroepelijk is en de 
correctie wordt geweigerd, dan staat bezwaar en beroep open op grond van artikel 6:2, aanhef en 
onder a, Awb (de weigering een besluit te nemen). Bij ambtshalve correctie tijdens de bezwaar- of 
beroepstermijn kunnen eventuele bezwaren tegen de correctie in de lopende procedure worden 
meegenomen (vgl. ABRvS 11 mei 2022, ECLI:NL:RVS:2022:1355).  
 
Vindt de correctie plaats nadat het besluit onherroepelijk is geworden dan staat na toepassing van 
afdeling 3.8 de normale rechtsgang van bezwaar, beroep en hoger beroep (opnieuw) open tegen 
de wijzigingen in het gewijzigde besluit. Als anders afdeling 3.4 Awb van toepassing zou zijn 
geweest, staat de normale rechtsgang van beroep en eventueel hoger beroep open tegen het 
gewijzigde besluit. Verwacht wordt dat de voorgestelde artikelen naar verwachting tot minder 
juridische procedures leiden, omdat mensen geen bezwaar meer hoeven te maken indien een fout 
wordt gecorrigeerd op basis van de voorgestelde artikelen. De artikelen beogen te bewerkstelligen 
dat bestuursorganen de ruimte die er ook nu al is om over te gaan tot herstel, voor zover dit niet 
al gebeurt, beter gaan benutten.  
 
Verhouding tot artikel 4:6 
De voorgestelde regeling kent een overlap met de mogelijkheid om na een geheel of gedeeltelijk 
afwijzende beschikking een nieuwe aanvraag in te dienen, waarvoor regels zijn gesteld in artikel 
4:6 Awb. Dit artikel schrijft voor dat de aanvrager in een dergelijk geval nieuw gebleken feiten of 
omstandigheden bij zijn aanvraag vermeldt (lid 1). Indien de aanvrager dat niet doet, kan het 
bestuursorganen de nieuwe aanvraag afwijzen onder verwijzing naar zijn eerdere afwijzende 
beschikking (lid 2).  
 
Bij een verzoek tot correctie van een besluit zal geen sprake zijn van nieuw gebleken feiten of 
omstandigheden als bedoeld in artikel 4:6 Awb. Daaronder worden begrepen feiten of 
omstandigheden die na het eerdere besluit zijn voorgevallen of niet vóór dat besluit konden en 
daarom behoorden te worden aangevoerd, alsmede bewijsstukken van reeds eerder gestelde 
feiten of omstandigheden, die niet vóór het nemen van het eerdere besluit konden en daarom 
behoorden te worden overgelegd. Bij de correctie van een kennelijke onjuistheid is daarentegen 
sprake van feiten of omstandigheden die wel bekend waren, maar bijvoorbeeld als gevolg van een 
verschrijving of vergissing onjuist zijn weergegeven in het besluit.  
 
Het voorgaande betekent dat bestuursorganen op grond van het huidige artikel 4:6, tweede lid, de 
bevoegdheid hebben om een verzoek tot het nemen van een nieuw besluit vanwege een kennelijke 
onjuistheid in het besluit, af te wijzen onder verwijzing naar de eerdere afwijzende beschikking. 
Hoewel hier in de jurisprudentie een uitzondering op is gemaakt – een nieuwe aanvraag mag niet 
worden afgewezen indien dat evident onredelijk zou zijn (zie ook hierna) – laat dit onverlet dat de 
bevoegdheid die het bestuursorgaan toekomt naar de letterlijke tekst van artikel 4:6 Awb, zich 
niet goed verhoudt tot het voorgestelde artikel 3:51 Awb, dat bestuursorganen juist verplicht tot 
het op aanvraag corrigeren van een kennelijke onjuistheid. Om die reden wordt een aanpassing 
29 
 

Versie pre-consultatie 18 januari 2023 
 
 
beneden wordt bijgesteld. Het kan bijvoorbeeld gaan om beschikkingen op het terrein van de 
sociale verzekeringen, toeslagen of subsidies. Aangezien de subsidiebeschikkingen die worden 
bedoeld in het tweede lid, onder c, ook onder het voorgestelde nieuwe onderdeel a vallen, wordt 
voorgesteld om dit onderdeel te laten vervallen. In deze gevallen heeft de belanghebbende de 
verwachting dat een bepaalde aanspraak of een voorschot daarvoor zal worden uitbetaald. De 
nadelige beslissing is meestal onvoorzien. Daardoor zijn deze beschikkingen vaak ingrijpender dan 
gewone financiële verplichtingen, zoals belastingen en premies voor sociale verzekeringen die 
periodiek worden opgelegd en dus doorgaans kunnen worden verwacht. Bovendien kan het lager 
vaststellen van een financiële aanspraak ook leiden tot een terugvordering van middelen die veelal 
al zijn aangewend voor het doel waarvoor de aanspraak is bedoeld, zoals het voorzien in 
levensonderhoud of het betalen van de huur. 
 
De regering meent dat de beschikkingen waarop het voorstel ziet net als de genoemde 
subsidiebeschikkingen zo ingrijpend zijn dat het horen vanuit het oogpunt van zorgvuldigheid 
noodzakelijk is. Daarnaast meent de regering dat met de voorgestelde wijziging een goede balans 
wordt bereikt ten aanzien de uitvoerbaarheid, zoals in het algemene deel van deze toelichting is 
toegelicht. Ook na deze wijziging blijft de uitzondering van artikel 4:12 van toepassing op 
verreweg de meeste beslissingen die in het belastingrecht en het sociale zekerheidsrecht worden 
genomen. Wel moet worden opgemerkt dat het alleen mogelijk is om af te zien van het horen als 
aan het criterium van artikel 4:12, eerste lid, onder b, wordt voldaan: de nadelige gevolgen van de 
beschikking moeten volledig ongedaan kunnen worden gemaakt. Als de beslissing onder het 
drempelbedrag van €1.500 blijft, maar direct gevolgen heeft die niet gerepareerd kunnen worden 
na bezwaar of administratief beroep, dan moet de belanghebbende toch gehoord worden. Dat zou 
bijvoorbeeld het geval kunnen zijn bij mensen in een zeer kwetsbare financiële positie. 
 
Tenslotte moet erop worden gewezen dat deze wijziging niet meebrengt dat bij deze typen 
beschikkingen de belanghebbende steeds gehoord moet worden. De beperkingen en 
uitzonderingen die in de artikelen 4:7 tot en met 4:11 op de hoorplicht zijn aangebracht, gelden 
ook voor deze beschikkingen onverkort. Zo hoeft de belanghebbende ook na de wijziging in 
beginsel niet gehoord te worden als iemand de gegevens waarop de beslissing berust zelf heeft 
aangeleverd. Dat neemt niet weg dat in bepaalde gevallen het horen van de belanghebbende 
vanuit het oogpunt van zorgvuldigheid toch aangewezen kan zijn. Daarbij kan worden gedacht aan 
de situatie dat de verwerking van de aangeleverde gegevens lang op zich heeft laten wachten, 
waardoor een terug te betalen bedrag hoger uitvalt dan bij eerdere verwerking van die gegevens 
het geval zou zijn geweest. In dat geval kan er aanleiding zijn om te onderzoeken of een 
betalingsregeling moet worden getroffen. Volledigheidshalve wordt opgemerkt dat de hoorplicht op 
verschillende manieren kan worden ingevuld, zolang de belanghebbende zijn zienswijze naar voren 
kan brengen. Het is dus mogelijk om te bellen, een schriftelijke reactie te vragen of een hoorzitting 
te organiseren.  
 
Onderdeel H  
Zowel de wijze van totstandkoming als de inhoud van een beleidsregel moet in overeenstemming 
zijn met – in het bijzonder – de afdelingen 3.2 en 3.7 van de Awb. Een beleidsregel moet derhalve 
op zorgvuldige wijze tot stand komen en op een deugdelijke motivering berusten. Die motivering 
moet inzicht geven in de gemaakte keuzes en afweging en wordt bij de bekendmaking van de 
120
beleidsregel vermeld. Net als bij andere besluiten geeft artikel 3:4, tweede lid, Awb in 
belangrijke mate richting aan de algemene afweging die bij de totstandkoming van een 
beleidsregel in algemene zin wordt gemaakt.  
 
Dat een in een beleidsregel neergelegde afweging of beoordeling in algemene zin voldoet aan de 
vereisten van (onder meer) de afdelingen 3.2 en 3.7 van de Awb, laat onverlet dat het 
noodzakelijk kan zijn om in concrete gevallen van die beleidsregel af te wijken. Een in de 
beleidsregel neergelegde weging kan immers in algemene zin evenredig zijn, maar in individuele 
gevallen en onder bepaalde omstandigheden voor een of meer belanghebbenden toch onevenredig 
uitwerken. In dat geval kan de beleidsregel niet onverkort worden toegepast, en is afwijking 
geboden. Daarvoor is niet doorslaggevend of die omstandigheden bij het opstellen van een 
121
beleidsregel zijn verdisconteerd of moeten worden geacht te zijn verdisconteerd. Ook 
verdisconteerde omstandigheden kunnen er, op zichzelf of in samenhang met andere 
omstandigheden, toe leiden dat onverkorte toepassing van de beleidsregel onevenredige gevolgen 
heeft. Bevoegdheden met beslissingsruimte vereisen immers een individuele afweging. Een 
 
120
 Artikel 3:47 Awb. 
121
 ABRvS 26 oktober 2016, ECLI:NL:RVS:2016:2840. 
31 
 

Versie pre-consultatie 18 januari 2023 
 
 
129
omstandigheden van een beleidsregel af te wijken. Dit uitgangspunt is herhaaldelijk bevestigd in 
 130
de rechtspraak.  
 
Onderdeel I   
Aan artikel 4:86, tweede lid, worden twee nieuwe onderdelen toegevoegd. Het eerste onderdeel 
heeft betrekking op de betalingsregeling. In de beschikking doet het bestuursorgaan proactief een 
aanbod voor een betalingsregeling of vermeldt het bestuursorgaan dat de betalingsplichtige kan 
verzoeken om een betalingsregeling. Indien het bestuursorgaan ervoor kiest een betalingsregeling 
aan te bieden, wordt in dit aanbod een voorstel gedaan voor betaling in een aantal termijnen met 
een bepaalde looptijd. Dit kan een persoonlijke betalingsregeling zijn of een 
standaardbetalingsregeling. Als er een standaardbetalingsregeling wordt aangeboden dan verdient 
het aanbeveling om niet alleen het aantal termijnen te noemen, maar ook het bedrag dat de 
betalingsplichtige elke maand moet betalen. Dat maakt het inzichtelijk wat de betalingsregeling 
voor hem inhoudt. In de praktijk wordt wel gebruik gemaakt van een variant van de 
standaardbetalingsregeling waarbij het bedrag automatisch in een aantal termijnen wordt 
afgeschreven, indien niet binnen de betalingstermijn is betaald.  
Ten tweede moet de beschikking ook de gevolgen van niet tijdige betaling vermelden. Het gaat 
daarbij in elk geval om aanmaningskosten, voor zover die in rekening worden gebracht, wettelijke 
rente en invorderingskosten. Daarbij wordt ook vermeld dat betaling eerst in mindering komt van 
deze extra kosten en dan pas in mindering van de hoofdsom. In de praktijk blijkt hieraan behoefte 
131
te bestaan. Indien niet tijdig wordt betaald, voorzien bepaalde bijzondere wetten in een 
verhoging van het te betalen bedrag of kan er in bepaalde gevallen rente verschuldigd zijn. Ook 
brengen veel bestuursorganen de aanmaningsvergoeding van artikel 4:113 Awb in rekening indien 
zij de betalingsplichtige aanmanen om alsnog te betalen. Door in de betalingsbeschikking 
inzichtelijk te maken wat er gebeurt als de betalingsplichtige de betalingstermijn laat verlopen, 
komen deze kosten niet meer als een verrassing en wordt hij aangemoedigd om hetzij tijdig te 
betalen, hetzij contact te zoeken met het bestuursorgaan om eventueel een betalingsregeling te 
treffen. 
 
Onderdeel J  
Aan artikel 4:93 wordt een vijfde lid toegevoegd waarin een beperking wordt aangebracht op de 
bevoegdheid om te verrekenen. Wanneer aan de betalingsplichtige uitstel van betaling is verleend 
of wanneer een betalingsregeling is afgesproken, is verrekening alleen mogelijk als de gemaakte 
afspraken daardoor niet worden doorkruist. Als bijvoorbeeld in een betalingsregeling een 
termijnbedrag van 50 euro is afgesproken, mag het bestuursorgaan dat termijnbedrag innen door 
middel van verrekening voor zover daar op grond van artikel 4:93, eerste lid, een bevoegdheid toe 
bestaat. Verrekening voor meer dan het afgesproken termijnbedrag is op grond van het voorstel 
niet toegestaan. In geval van uitstel van betaling is verrekening niet toegestaan gedurende de 
periode waarvoor het uitstel is verleend. Verrekening in afwijking van de betalingsregeling of het 
verleende uitstel zou er bijvoorbeeld toe kunnen leiden dat de betalingsplichtige in de knoop komt 
met betaling(sregelingen) aan andere schuldeisers en aldus (erger) in de problemen raakt en is 
daarom niet wenselijk.  
 
Onderdeel K  
Het voorstel tot wijziging van artikel 4:94 expliciteert, als gezegd, de bevoegdheid van 
bestuursorganen om een redelijke betalingsregeling af te spreken met de betalingsplichtige. De 
mogelijkheid om uitstel van betaling te verlenen omvatte al de mogelijkheid om een passende 
betalingsregeling af te spreken. Hoewel betalingsregelingen in de praktijk aan de orde van de dag 
zijn, bleek uit de evaluatie van de geldschuldentitel dat er toch ook de nodige onduidelijkheid over 
bestaat omdat de term ‘uitstel van betaling’ door sommigen aldus werd begrepen dat alleen het 
nog niet hoeven te betalen van het volledige verschuldigde bedrag, daar onder valt. Met dit 
voorstel komt aan deze verwarring een eind.  
 
De betalingsregeling ziet op de situatie dat het bestuursorgaan met de schuldenaar afspreekt dat 
deze laatste het totale verschuldigde bedrag niet ineens, maar in kleinere bedragen volgens een 
afgesproken betalingsschema (bijvoorbeeld een vast bedrag per maand) betaalt na de 
oorspronkelijke datum waarop het bedrag betaald had moeten zijn. Het afdwingbare bedrag is dan 
steeds het afgesproken termijnbedrag. Overigens kan het bestuursorgaan indien er voor het totale 
 
129
 Kamerstukken II 1993/94, 23700, nr. 3, p. 106, 124-125 en Kamerstukken II 1994/95, 23700, nr. 5, p. 45-46.  
130
 Zie reeds ABRvS 29 november 2017; ECLI:NL:RVS:2017:3251, ABRvS 15 november 2017, ECLI:NL:RVS:2017:3102 en ABRvS 28 
augustus 2019, ECLI:NL:RVS:2019:2912. 
131
 Den Ouden 2013, p. 87. 
33 
 

Versie pre-consultatie 18 januari 2023 
 
 
 
Onderdeel N (Aanpassing artikel 4:101)  
In dit artikel wordt voorgesteld om de bevoegdheid om wettelijke rente in rekening te brengen bij 
uitstel van betaling, een betalingsregeling of rechterlijke schorsing van de verplichting tot betaling 
te schrappen. Het laatste zinsdeel wordt bovendien geschrapt, waardoor de bepaling van dwingend 
134
recht wordt. Wanneer een betalingsregeling wordt afgesproken of uitstel van betaling wordt 
verleend, houdt dat vaak verband met de bestedingspositie van de betalingsplichtige. Het lukt hem 
niet om het bedrag op dat moment (geheel) te betalen binnen de betalingstermijn. In deze situatie 
ligt het niet voor de hand om het bedrag vervolgens wel op te hogen met wettelijke rente. Ook 
indien de werking van een betalingsbeschikking is geschorst door de rechter, ligt het niet in de 
rede dat tijdens de schorsing de wettelijke rente oploopt.  
 
De schuldenaar dient wettelijke rente te betalen wanneer deze in verzuim is. Wanneer uitstel van 
betaling verleend wordt, een betalingsregeling is afgesproken of de verplichting tot betaling is 
geschorst, is de schuldenaar niet in verzuim. Wanneer een afgesproken betalingsregeling niet 
wordt nagekomen, is de schuldenaar wel in verzuim. De betalingsplichtige is dan wettelijke rente 
verschuldigd over de periode waarin de afspraak niet wordt nagekomen. Wanneer bijvoorbeeld één 
termijnbedrag niet wordt betaald, maar de betaling daarna wordt hervat, is alleen wettelijke rente 
verschuldigd over die ene gemiste betaling.  
 
Daarnaast worden in verband met het toevoegen van de betalingsregeling als zelfstandig 
instrument naast uitstel van betaling in dit artikel technische wijzigingen doorgevoerd 
 
Onderdeel O  
In verband met het toevoegen van de betalingsregeling als zelfstandig instrument naast uitstel van 
betaling wordt in dit artikel een technische wijziging doorgevoerd. De verjaringstermijn van de 
betalingsverplichting wordt verlengd met de termijn waarvoor een betalingsregeling is getroffen. 
Als dus een betalingsregeling van een jaar is afgesproken, wordt de verjaringstermijn verlengd 
met een jaar. 
 
Onderdeel P  
Aan het derde lid wordt toegevoegd dat het bestuursorgaan in de aanmaning een aanbod tot een 
betalingsregeling doet of in de aanmaning de mogelijkheid vermeldt om een betalingsregeling te 
verzoeken of te verzoeken om wijziging van de betalingsregeling. Daartoe wordt het lid gesplitst in 
twee onderdelen.  
 
Het is wenselijk dat de schuldenaar bij de aanmaning nogmaals wordt gewezen op de mogelijkheid 
om te verzoeken om een betalingsregeling. Het bestuursorgaan kan ook in de aanmaning proactief 
een aanbod tot een betalingsregeling doen. Als in de oorspronkelijke betalingsregeling al een 
aanbod is gedaan, maar de betalingsplichtige is daar niet op ingegaan, kan in de aanmaning 
hetzelfde aanbod nogmaals worden gedaan. Daarnaast kan het voorkomen dat er al een 
betalingsregeling is getroffen, maar dat de schuldenaar in verzuim is bij het betalen van één of 
meerdere termijnbedragen. In dat geval kan ook een aanmaning worden verstuurd. De aanmaning 
vermeldt dan de mogelijkheid om te verzoeken om wijziging van de betalingsregeling. Daartoe kan 
aanleiding zijn wegens gewijzigde omstandigheden, bedoeld in artikel 4:96, eerste lid, sub c. In de 
artikelsgewijze toelichting bij dat artikel is als voorbeeld genoemd de situatie waarin iemand zijn 
baan kwijtraakt en daardoor minder beschikbaar inkomen heeft. In zo’n geval kunnen de 
gewijzigde omstandigheden leiden tot een verlaging van het termijnbedrag in de betalingsregeling. 
 
Onderdelen S en KK  
De wijziging van artikel 6:7 strekt ertoe te regelen dat voor een deel van het bestuursrecht een 
bezwaar- en beroepstermijn geldt die langer is dan zes weken. De lengte van deze verlengde 
termijn en de regelingen waarvoor die zal gelden worden vastgelegd in een nieuw toe te voegen 
bijlage 4. De verlengde termijn geldt via de schakelbepaling van 6:24 tevens voor hoger beroep. 
 
De lengte van de verlengde termijn wordt vastgesteld op dertien weken. Hoewel de formulering 
van het gewijzigde artikel 6:7 de mogelijkheid openlaat dat in de bijlage verschillende verlengde 
termijnen worden vastgesteld, wordt met dit voorstel gekozen voor één verlengde termijn. Voor 
verdere differentiatie ziet de regering geen aanleiding. Mocht dat in de toekomst anders zijn, dan 
ligt het in de rede dat de gevolgen van (verdere) differentiatie voor de eenvoud en 
toegankelijkheid van het bestuursrecht opnieuw worden betrokken bij de te maken afweging.  
 
 
134
 Zie: Kamerstukken II 1989/90, 21221, 3, p. 17-18. 
35 
 

Versie pre-consultatie 18 januari 2023 
 
 
doenvermogen van mensen nadrukkelijk in ogenschouw wordt genomen. Voor een nadere 
toelichting op de beoogde wijziging wordt verwezen naar paragraaf 3.7 van het algemeen deel. 
 
Het voorgestelde onderdeel b betreft een grond voor verschoonbaarheid wegens redenen die niet 
de persoonlijke omstandigheden van de indiener betreffen. Onder deze grond kunnen alle overige 
omstandigheden, anders dan die van persoonlijke aard, geschaard worden die ook op grond van 
het huidige artikel 6:11 Awb tot een geslaagd beroep op verschoonbaarheid zouden leiden. 
Verwacht wordt dat de lijn die zich ten aanzien daarvan in de praktijk en in de jurisprudentie heeft 
ontwikkeld wordt voortgezet. Zoals in paragraaf 3.7 al is aangegeven, kan samenloop met 
informeel overleg over een besluit tussen belanghebbende en bestuursorgaan en het aflopen van 
de bezwaartermijn een reden zijn om een bezwaar dat na het aflopen van de termijn is ingediend 
verschoonbaar te achten. 
 
Bij de voorbereiding van de voorgestelde wijziging is als alternatief overwogen om een regeling te 
treffen die bestuursorganen en bestuursrechters in alle gevallen de discretionaire bevoegdheid 
geeft om een termijnoverschrijding verschoonbaar te achten, tenzij de belangen van derden 
daaraan in de weg staan. Hier is uiteindelijk niet voor gekozen. Het voornaamste bezwaar is dat 
het doorgaans niet eenvoudig is om te bepalen wanneer belangen van derden in de weg van 
verschoonbaarheid staan, met name in die gevallen waarin op voorhand niet evident is of, en zo ja 
wie, belanghebbend zijn bij een besluit (bij een omgevingsvergunning is dit bijvoorbeeld anders 
dan in het geval van een arbeidsongeschiktheidsuitkering, waarbij het evident is dat naast de 
primair belanghebbende alleen de werkgever belanghebbend is). Daarnaast volgde uit gesprekken 
met bestuursorganen dat een dergelijke bepaling te onbepaald zou zijn en aldus te weinig houvast 
zou geven om te bepalen in welke gevallen een indiener al dan niet voor verschoonbaarheid in 
aanmerking zou moeten komen. Gelet op de bezwaren kiest de regering ervoor om de ruimte voor 
verschoonbaarheid op een andere wijze te vergroten.  
 
Onderdeel S  
In het voorgestelde nieuwe artikel 7:1b wordt de verplichting opgenomen om te onderzoeken of op 
informele wijze aan het bezwaar tegemoet kan worden gekomen. Deze bepaling sluit aan bij 
artikel 3, eerste lid, van de nieuwe modelverordening van de VNG voor de behandeling van 
135
bezwaarschiften van april 2022.  
 
Het denken over een dergelijke bepaling heeft een lange geschiedenis. Om te beginnen moet 
worden vastgesteld dat de bezwaarschriftprocedure is bedoeld als een informele wijze om 
136
geschillen op te lossen. In de praktijk is door diverse bestuursorganen de bezwaarfase 
geformaliseerd, waardoor de ruimte voor de verplichte volledige heroverweging verloren is 
gegaan. Bij de evaluatie van de Awb uit 2006 werd al geconstateerd dat de tevredenheid van 
bezwaarmakers positief wordt beïnvloed als zij hun verhaal kunnen doen en het gevoel hebben dat 
137
er naar hen geluisterd wordt. De onderzoekers constateerden daarbij dat te weinig kennis 
beschikbaar was over de primaire fase en de bezwaarfase en dat in verder onderzoek 
138
“laagopgeleiden en sociaal minder vaardigen” aan het woord zouden moeten komen. Uit het 
139
onderzoek Ervaring met bezwaar uit 2011 bleek dat bezwaarmakers behoefte hadden gehad aan 
meer informeel contact met het bestuursorgaan. In zogenoemde pioniertrajecten van het 
programma Prettig (later: Passend) Contact met de Overheid (PCMO) is een palet ontwikkeld van 
methoden waarmee het bestuursorgaan met de initiatiefnemer afspraken kan maken over de 
140
verdere behandeling. Dat palet bestaat uit bellen, keukentafelgesprek, informeel overleg, 
informeel overleg met onafhankelijke gespreksleider, mediation, formele bezwaarprocedure. Maar 
andere methoden zijn ook denkbaar. Hoewel de inzet van deze technieken evident effectief is, 
komen bestuursorganen niet vanzelf tot de toepassing ervan. Hiervoor zijn praktische en 
institutionele verklaring te geven (zoals motivatie van de betrokken bezwaarbehandelaar, de steun 
van de leidinggevenden en de relatie met de vakafdeling). Uit onderzoek blijkt bijvoorbeeld dat het 
contact zoeken (het bellen) minder effectief is als het bestuursorgaan een selectie maakt van de 
gevallen waarin aan het begin van de behandeling van een bezwaarschift contact met de 
 
135
 https://vng.nl/nieuws/nieuwe-modelverordening-voor-behandeling-bezwaarschriften  
136
 Kamerstukken II 1988/89, 21221, nr. 3, p. 145: De hierboven genoemde functies van het horen kunnen het best worden gediend 
met een enigszins informele procedure. Ook gezien de sterke onderlinge verschillen tussen de onderscheiden gevallen van bezwaar, is 
ervan afgezien de gang van zaken tijdens het horen uitvoerig vast te leggen. 
137
 M.T.A.B. Laemers e.a., Derde evaluatie van de Algemene wet bestuursrecht, Awb-procedures vanuit het gezichtspunt van de burger, 
Den Haag, 2007, p. 80. 
138
 Idem, p. 83-84. 
139
 B.W.N. de Waard (red.) Ervaring met bezwaar, Den Haag 2011, p. 67 en127. 
140
 Prettig contact met de overheid 2, Eindrapportage pioniertraject mediationvaardigheden, resultaten analyses & aanbevelingen, Den 
Haag 2010.  
37 
 

Versie pre-consultatie 18 januari 2023 
 
 
gaat vaker in beroep dan een indiener die wel is gehoord. Bij een kennelijk ongegrond bezwaar of 
administratief beroep bestaat nog steeds de kans dat binnen de toepasselijke kaders de reden 
voor het bezwaar kan worden weggenomen, waar het bestuursorgaan niet achter komt als het niet 
hoort. Het bezwaar is een aanwijzing dat de bezwaarmaker uit de geldende regels niet heeft 
afgeleid dat hij niet in aanmerking komt voor het gevraagde besluit of om andere redenen de 
juistheid van het besluit niet heeft begrepen. Een gesprek kan eraan bijdragen voor het 
betreffende besluit alsnog begrip bestaat.  
 
Voor het niet-ontvankelijk verklaren van een bezwaarschrift wegens termijnoverschrijding zal het 
bestuursorgaan moeten onderzoeken of aanleiding bestaat het bezwaar wegens het voorgestelde 
gewijzigde artikel 6:11 alsnog inhoudelijk te behandelen (artikel 7:3, eerste lid, onderdeel a, 
Awb). Als een bezwaarschrift niet-ontvankelijk is, omdat het niet is gemotiveerd of als uitsluitend 
naar eerder overgelegde stukken wordt verwezen, dient eerst een aanvullende motivering te 
worden gevraagd (artikel 7:3, eerste lid, onderdeel b, Awb). Als een bezwaar (eventueel na 
aanvulling) wel is gemotiveerd, kan alleen van het horen worden afgezien als na toepassing van 
artikel 7:1b Awb blijkt dat het bezwaar niet tot een ander besluit kan leiden. Uit dat onderzoek 
moet daarom blijken dat geen sprake is van feiten en omstandigheden die tot een ander besluit 
kunnen leiden en die daarom bij een heroverweging zouden moeten worden betrokken (artikel 
7:3, eerste lid, onderdeel c, Awb). Als dergelijke feiten en omstandigheden wel worden gesteld, is 
een hoorzitting aangewezen om deze feiten en omstandigheden en het gewicht ervan nader te 
onderzoeken. Dat betekent niet dat het bezwaar dan gegrond wordt verklaard, maar alleen dat (na 
horen) die feiten en omstandigheden bij een volledige heroverweging van het bestreden besluit 
worden betrokken. De onderdelen d, e en f van het voorgestelde 7:3, eerste lid, komen overeen 
met de onderdelen c, d en e van het huidige artikel 7:3 Awb en worden niet gewijzigd.  
 
Geen uitvoering is gegeven aan een voorstel uit het onderzoek "Bestuursrecht op Maat" om de 
mogelijkheid te schrappen om bij een kennelijk ongegrond of een kennelijk niet-ontvankelijk 
144
bezwaar niet te horen. Uit overleg met uitvoeringsinstanties bij de voorbereiding van dit 
wetsvoorstel blijkt dat uitzonderingen op de hoorplicht niet kunnen worden gemist. Daarbij komt 
dat de toepassing van het voorgestelde artikel 7:1b eveneens kan voorzien in meer ervaren 
procedurele rechtvaardigheid. 
 
De beslissing om niet te horen kan in beroep tegen het besluit op bezwaar door de 
belanghebbende ter discussie worden gesteld. Voor zover de beslissing om niet te horen is 
gebaseerd op het onderzoek van het voorgestelde artikel 7:1b Awb ligt het op de weg van het 
bestuursorgaan over dat onderzoek verantwoording af te leggen. In het voorgestelde artikel 7:3, 
tweede lid, Awb is daartoe een verslagverplichting opgenomen. Deze verslagverplichting is niet 
nodig als na toepassing van artikel 7:1b aan het bezwaar tegemoet wordt gekomen of als op 
andere wijze overeenstemming wordt bereikt over een oplossing. Bij de toepassing van het 
voorgestelde artikel 7:1b Awb kan de uitkomst van het onderzoek zijn dat de indiener van een 
bezwaarschrift afziet van een hoorzitting of zelfs het bezwaarschrift intrekt. Dan kan de uitkomst 
worden vastgelegd in een nieuw besluit of bij brief als geen nieuw besluit nodig is. 
 
In artikel 7:17 Awb worden bij de regeling van administratief beroep de onderdelen a en b 
gewijzigd overeenkomstig de onderdelen a en b van het voorgestelde artikel 7:3, eerste lid Awb. 
Omdat het voorgestelde artikel 7:1b Awb niet geldt bij administratief beroep, komt onderdeel c 
van het voorgestelde artikel 7:3, eerste lid, Awb niet terug bij de wijziging van artikel 7:17 Awb. 
 
Onderdelen U, V, AA en BB  
De wijzigingen in de artikelen 7:4, 7:6, 7:18 en 7:20 vloeien voort uit de invoering van het 
voorgestelde artikel 3:45b Awb. De artikelen 7:4 en 7:18 worden opnieuw vastgesteld nu het 
grootste deel van die artikelen wordt verplaatst naar het voorgestelde artikel 3:45b. Gehandhaafd 
is de regel dat belanghebbenden toegang hebben tot de op de zaak betrekking hebbende stukken. 
In de huidige artikelen 7:4 en 7:18 is daarvoor terinzagelegging voorgeschreven. Veel 
bestuursorganen zenden in plaats daarvan een e-mail met de op de zaak betrekking hebbende 
stukken. Dat is vaak voor de belanghebbende een efficiëntere manier van toegang verlenen, zeker 
als het bestuursorgaan op afstand van de belanghebbende is gevestigd. Ook voor het 
bestuursorgaan is het verzenden van enkele e-mails vaak efficiënter dan het inrichten van een 
fysieke terinzagelegging. Uiteraard moet de belanghebbende wel met deze elektronische 
toezending instemmen. Om deze reden is in artikel 7:4 de wijze van toegang verlenen niet nader 
bepaald. Als een belanghebbende gebruik heeft gemaakt van het voorgestelde artikel 3:45b Awb, 
kan in sommige gevallen worden volstaan met het toezenden van of anderszins verlenen van 
 
144
 Y.E. Schuurmans, A.E.M. Leijten, J.E. Esser, Bestuursrecht op maat, Eindrapport, p 68-69 en 85. 
39 
 

Versie pre-consultatie 18 januari 2023 
 
 
  
Onderdelen DD en EE  
In artikel 8:29 Awb is geregeld dat de rechter kan besluiten dat sommige inlichtingen en stukken 
niet voor alle partijen toegankelijk zijn, maar slechts voor de rechter. Uit oogpunt van uniformiteit 
wordt voorgesteld om de norm uit het voorgestelde artikel 3:45b, vierde lid, waarin wordt bepaald 
dat in ieder geval van gewichtige redenen sprake is bij benadeling van degene op wie de 
inlichtingen en stukken, bedoeld in artikel 8:29, eerste lid, Awb betrekking hebben, tevens toe te 
voegen aan artikel 8:29 Awb. Hiertoe wordt een nieuw vierde lid voorgesteld. Hiermee worden niet 
alleen partijen bij het beroep beschermd, maar ook anderen die in de inlichtingen of stukken 
worden genoemd. 
 
Met het voorgestelde tweede lid (nieuw) wordt een oplossing geboden voor een hiermee 
samenhangend probleem, namelijk dat een belanghebbende die wegens gewichtige redenen 
belang heeft bij beperking van de toegang tot stukken voor partijen, zelf niet degene is die de 
betreffende stukken aan de bestuursrechter verstrekt of geen partij is bij het geding, omdat de 
belanghebbende geen reden heeft om beroep in te stellen. Als deze belanghebbende later alsnog 
als partij in het geding wordt geroepen, zijn de stukken al onder de partijen verspreid. In sommige 
gevallen geeft het bestuursorgaan aan dat een belanghebbende die geen partij is, belang heeft bij 
beperking van de toegankelijkheid, maar dat gaat niet altijd goed. Daarom wordt voorgesteld dat 
een bestuursorgaan altijd meldt of in de bezwaarfase de toegang van de op de zaak betrekking 
hebbende stukken wegens dringende redenen is beperkt. Tevens dient het bestuursorgaan (als de 
toegang in bezwaar niet was beperkt) te melden of een belanghebbende om een dergelijke 
beperking heeft verzocht. Deze verplichting wordt met de voorgestelde wijziging opgenomen in 
artikel 8:42 Awb. Uit het voorgestelde artikel 8:42, tweede lid (nieuw), volgt dat een 
bestuursorgaan ook mededeling doet van het feit dat geen toepassing is gegeven aan de 
genoemde artikelen en dat niet om de toepassing daarvan is verzocht. In het voorgestelde artikel 
8:29, tweede lid, Awb wordt bepaald dat de bestuursrechter een partij op wie door een andere 
partij overgelegde stukken betrekking hebben of een belanghebbende die geen partij is, in de 
gelegenheid stelt te verzoeken dat uitsluitend de bestuursrechter kennis zal mogen nemen van 
door partijen verstrekte inlichtingen en stukken. Hij doet dat als hij daartoe aanleiding ziet, 
bijvoorbeeld als dat in de bezwaarfase aan de orde is geweest of als daar in de bezwaarfase om is 
verzocht . 
 
Onderdeel FF  
In de nieuw voorgestelde artikelen 8:51e t/m 8:51g wordt net als in de bepalingen over de 
bestuurlijke lus geregeld welke procedure de bestuursrechter volgt als hij de belanghebbende een 
bewijsmogelijkheid biedt. De procedure voor deze burgerlijk lus lijkt op de bestuurlijke lus maar 
legt bijvoorbeeld geen verplichting op aan de belanghebbende om aan de rechter mee te delen of 
hij van deze mogelijkheid gebruik maakt. Ook is het, anders dan bij de bestuurlijke lus, niet nodig 
dat de bestuursrechter in hoger beroep uitvoering van de lus verplicht kan stellen. 
Net als bij de bestuurlijke lus is er voor gekozen de procedure voor de burgerlijke lus apart te 
laten van afdeling 8.2.7 om duidelijk te maken dat de inzet van deze bevoegdheid ook tijdens het 
vooronderzoek kan plaatsvinden.  
 
Anders dan bij de bestuurlijke lus geldt voor de toepassing van de burgerlijke lus niet de 
voorwaarde dat de rechter er zich van moet vergewissen dat belanghebbenden die niet als partij 
aan het geding deelnemen mogelijk door de toepassing van de burgerlijke lus onevenredig kunnen 
worden benadeeld. Het geven van een mogelijkheid tot het aannemelijk maken van een stelling is 
wat anders dan het herstel van gebreken in de uitoefening van een publieke bevoegdheid, waarbij 
ook rekening met belangen van anderen moet worden gehouden. Een dergelijke voorwaarde staat 
ook haaks op de wens om de procedurele positie van een belanghebbende die beroep bij de 
bestuursrechter heeft ingesteld te versterken. Daarnaast heeft een geslaagd beroep doorgaans tot 
gevolg dat het bestuursorgaan een nieuw besluit moet nemen. Daarbij wordt dan weer rekening 
gehouden met de belangen van alle betrokken partijen. Als de bestuurlijke lus wordt toegepast 
wordt een besluit onherroepelijk dus daarom moet daar van worden afgezien als er belangen van 
derden spelen die niet in het geding betrokken zijn. Dan wordt het gebrek niet hersteld en leidt het 
ook tot een rechterlijke uitspraak op basis waarvan de besluitvorming over moet. 
 
In artikel 8:51e, tweede lid is bepaald dat de bestuursrechter aan de belanghebbende een termijn 
geeft waarbinnen hij aan zijn gekregen bewijsmogelijkheid moet voldoen. Daarvoor is geen vaste 
wettelijke termijn voorgeschreven omdat deze afhankelijk van het soort bewijs dat nodig is kan 
variëren. Indien nodig kan de bestuursrechter de termijn verlengen. 
41 
 

Versie pre-consultatie 18 januari 2023 
 
 
prejudiciële beslissing. Op dit moment is het bestaande praktijk dat de bestuursrechter een 
verzoek aan het Europese Hof van Justitie om bij wijze van prejudiciële beslissing uitspraak te 
doen, uitspreekt in een zogenaamde verwijzingsuitspraak. Een dergelijke verwijzingsuitspraak 
heeft in zekere zin de vorm van een tussenuitspraak. Voorgesteld wordt om dit, conform de wens 
148
van de Afdeling bestuursrechtspraak van de Raad van State, ook wettelijk te regelen. 
 
Niet uitgesloten is dat het ook buiten de gevallen, genoemd in de onderdelen a tot met e, 
wenselijk kan zijn om een tussenuitspraak te doen. Onderdeel f biedt de bestuursrechter daarom 
de flexibiliteit om ook in andere gevallen een tussenuitspraak te doen indien dat naar zijn oordeel 
kan bijdragen aan de beoordeling van de zaak of de beslechting van het geschil. Hierbij kan 
bijvoorbeeld gedacht worden aan de mogelijkheid om de benoeming van een deskundige uit te 
spreken in de vorm van een tussenuitspraak. 
 
Artikel 8:80a, tweede lid, verklaart enkele bepalingen over einduitspraken van overeenkomstige 
toepassing, zoals ook thans al het geval was t.a.v. de tussenuitspraak in de bestuurlijke lus. 
 
Onderdeel JJ  
De mogelijkheid van tussenuitspraken, zoals geregeld in artikel 8:80a Awb, moet ook bestaan in 
hogerberoepsprocedures. Dat zal voortvloeien uit artikel 8:108, eerste lid, Awb waarin artikel 
8:80a thans reeds van overeenkomstige toepassing wordt verklaard voor wat betreft de 
tussenuitspraak inzake de bestuurlijke lus.  
 
Voor hoger beroep in schadevergoedingszaken zijn de bepalingen over de bestuurlijke lus thans 
niet van toepassing, omdat deze zich niet lenen voor het hoger beroep in 
schadevergoedingszaken. Het huidige artikel 8:108, tweede lid, Awb verklaart daarom onder 
andere afdeling 8.2.7 Awb buiten toepassing. De andere mogelijkheden voor tussenuitspraken die 
thans in artikel 8:80a worden opgenomen, lenen zich echter wel voor toepassing in 
hogerberoepszaken over schadevergoeding. Om die reden moet de opsomming van uitzonderingen 
in artikel 8:108, tweede lid, Awb zodanig worden gewijzigd dat die tussenuitspraken wel 
toepasbaar zijn in hogerberoepszaken over schadevergoeding maar, overeenkomstig de huidige 
situatie, alleen de tussenuitspraak inzake de bestuurlijke lus niet. Daartoe strekt de in dit 
onderdeel opgenomen wijziging. 
 
 
 
 
 
 
 
 
148
 Brief d.d. 8 februari 2022 van de voorzitter van de Afdeling bestuursrechtspraak van de Raad van State aan de minister voor 
Rechtsbescherming (kenmerk 22-00381). 
43 
 

