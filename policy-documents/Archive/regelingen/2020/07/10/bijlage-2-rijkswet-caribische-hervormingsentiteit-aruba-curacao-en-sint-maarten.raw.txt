Rijkswet van [datum], houdende regels omtrent de instelling van de Caribische 
hervormingsentiteit in Aruba, Curaçao en Sint Maarten (Rijkswet Caribische 
hervormingsentiteit Aruba, Curaçao en Sint Maarten) 
 
Wij Willem-Alexander, bij de gratie Gods, Koning der Nederlanden, Prins van Oranje-Nassau, enz. 
enz. enz.  
 
Allen, die deze zullen zien of horen lezen, saluut! doen te weten: 
 
Alzo Wij in overweging genomen hebben, dat de regeringen van Nederland, Aruba, Curaçao en Sint 
Maarten zijn overeengekomen dat in een wet op grond van artikel 38, tweede lid, van het Statuut 
voor het Koninkrijk der Nederlanden een zelfstandig bestuursorgaan wordt ingesteld dat met het 
oog het welzijn van de bevolkingen van Aruba, Curaçao en Sint Maarten ondersteuning zal bieden 
bij het doorvoeren van hervormingen van bestuurlijke aard, het realiseren van duurzame en 
houdbare overheidsfinanciën en het versterken van de weerbaarheid van de economie in deze 
landen;  
 
Zo is het, dat Wij, de Afdeling advisering van de Raad van State van het Koninkrijk gehoord, en 
met gemeen overleg der Staten-Generaal, de bepalingen van het Statuut voor het Koninkrijk in 
acht genomen zijnde, hebben goedgevonden en verstaan, gelijk Wij goedvinden en verstaan bij 
deze:  
 
 
HOOFDSTUK 1 ALGEMENE BEPALINGEN  
 
Artikel 1 (begripsbepalingen)  
In deze wet en de daarop berustende bepalingen wordt, tenzij anders bepaald, verstaan onder:  
bestuur: de ministerraad van het land Aruba, de raad van ministers van het land Curaçao 
onderscheidenlijk de ministerraad van het land Sint Maarten; 
Caribische hervormingsentiteit: de Caribische hervormingsentiteit, genoemd in artikel 2; 
College Aruba financieel toezicht: het College Aruba financieel toezicht, genoemd in artikel 2, 
tweede lid, van de Rijkswet financieel toezicht Curaçao, Sint Maarten en Aruba;  
College financieel toezicht Curaçao en Sint Maarten: het College financieel toezicht Curaçao en Sint 
Maarten, genoemd in artikel 2, eerste lid, van de Rijkswet financieel toezicht Curaçao, Sint Maarten 
en Aruba;  
land: het land Aruba, Curaçao of Sint Maarten; 
landen: de landen Aruba, Curaçao en Sint Maarten; 
landspakketten: de landspakketten, bedoeld in artikel 5, eerste lid; 
Onze Minister: Onze Minister van Binnenlandse Zaken en Koninkrijksrelaties;  
overheidsorgaan: een bij of krachtens de Staatsregeling van Aruba, Curaçao onderscheidenlijk Sint 
Maarten of onderlinge regeling in de zin van artikel 38 Statuut ingesteld bestuursorgaan of andere 
instantie die met openbaar gezag is bekleed;  
overheidsbedrijf: een onderneming met privaatrechtelijke rechtspersoonlijkheid, niet zijnde een 
personenvennootschap met rechtspersoonlijkheid, waarin een publiekrechtelijke rechtspersoon, al 
dan niet tezamen met een of meer andere publiekrechtelijke rechtspersonen, in staat is het beleid 
te bepalen, in de zin van artikel 25g, tweede lid, van de Mededingingswet, dan wel een 
onderneming in de vorm van een personenvennootschap, waarin een publiekrechtelijke 
rechtspersoon deelneemt; 
plan van aanpak: een plan van aanpak als bedoeld in artikel 21; 
projecten en maatregelen: de projecten en maatregelen, bedoeld in artikel 4, onder a en b; 
Statuut: Statuut voor het Koninkrijk der Nederlanden. 
 
 
 
 
1 
 

2. De Caribische hervormingsentiteit stelt, in overeenstemming met Onze Minister, gezamenlijk 
met het College Aruba financieel toezicht en het College financieel toezicht Curaçao en Sint 
Maarten in het belang van het efficiënt en effectief uitoefenen van de bevoegdheden, bedoeld in de 
paragrafen 4.5 en 4.6, een samenwerkingsprotocol vast.  
 
§ 2.2 Inrichting en samenstelling  
 
Artikel 7 (samenstelling, benoeming en besluitvorming)  
1. De Caribische hervormingsentiteit bestaat uit drie leden, onder wie de voorzitter.  
2. De voorzitter vertegenwoordigt de Caribische hervormingsentiteit in en buiten rechte.  
3. Benoeming van de leden vindt plaats op grond van de deskundigheid die nodig is voor de 
uitoefening van de taken van de Caribische hervormingsentiteit en op grond van maatschappelijke 
kennis en ervaring.  
4. De leden worden door Onze Minister benoemd voor een periode van drie jaar en kunnen 
eenmaal worden herbenoemd voor eenzelfde periode.  
5. De Caribische hervormingsentiteit beslist bij meerderheid van stemmen. Als de stemmen staken, 
geeft de stem van de voorzitter de doorslag.  
 
Artikel 8 (incompatibiliteiten) 
Onverminderd de artikelen 9 en 13, eerste lid, van de Kaderwet zelfstandige bestuursorganen kan 
een lid van de Caribische hervormingsentiteit niet tevens zijn: 
a. Gouverneur; 
b. minister of staatssecretaris; 
c. commissaris van de Koning of gedeputeerde; 
d. lid van de Staten-Generaal of van de Staten van een van de landen; 
e. burgemeester of wethouder dan wel gezaghebber of eilandgedeputeerde; 
f. lid van de Raad van Advies van een van de landen; 
g. lid van of staatsraad bij de Raad van State van het Koninkrijk; 
h. lid van de Algemene Rekenkamer van een van de landen of van Nederland; 
i. ombudsman of substituut-ombudsman van een van de landen of van Nederland; of  
j. ambtenaar bij een ministerie of een daaronder ressorterende instelling, dienst of bedrijf van een 
van de landen of van Nederland.  
 
Artikel 9 (bestuursreglement) 
1. De Caribische hervormingsentiteit stelt een bestuursreglement vast. 
2. Het bestuursreglement wordt bekendgemaakt in de Staatscourant, de Landscourant van Aruba, 
de Landscourant van Curaçao en de Landscourant van Sint Maarten.  
 
Artikel 10 (beleidsregels)  
Onverminderd artikel 21, tweede lid, van de Kaderwet zelfstandige bestuursorganen worden 
beleidsregels met betrekking tot de taakuitoefening door de Caribische hervormingsentiteit 
bekendgemaakt in de Landscourant van Aruba, de Landscourant van Curaçao en de Landscourant 
van Sint Maarten. 
 
§ 2.3 Ambtelijke dienst 
 
Artikel 11 (de ambtelijke dienst)  
1. De Caribische hervormingsentiteit wordt ondersteund door een ambtelijke dienst.  
2. De ambtelijke dienst staat onder leiding van een algemeen secretaris. 
 
Artikel 12 (incompatibiliteiten)  
1. De algemeen secretaris noch een van de medewerkers van de ambtelijke dienst is lid van de 
Caribische hervormingsentiteit. 
3 
 

wet op hem rusten, kan de ministerraad van Nederland door tussenkomst van Onze Minister 
beslissen om het ter beschikking stellen van financiële middelen aan de Caribische 
hervormingsentiteit met betrekking tot dit land geheel of gedeeltelijk op te schorten of stop te 
zetten. 
5. In afwijking van het bepaalde in het vierde lid kan de ministerraad van Nederland door 
tussenkomst van Onze Minister zonder een daartoe strekkend advies van de Caribische 
hervormingsentiteit beslissen om het ter beschikking stellen van financiële middelen aan de 
Caribische hervormingsentiteit met betrekking tot een land geheel of gedeeltelijk op te schorten of 
stop te zetten, indien een zwaarwegend belang dit vergt.  
 
Artikel 18 (aanwijzing deskundigen)  
1. Onze Ministers die het aangaat wijzen, in overeenstemming met Onze Minister, op verzoek van 
de Caribische hervormingsentiteit een of meer onder hen ressorterende deskundigen aan die, met 
inachtneming van de door of namens de Caribische hervormingsentiteit gegeven instructies, de 
Caribische hervormingsentiteit bij het verrichten van zijn taken bijstaan. 
2. De deskundigen, aangewezen op grond van het eerste lid, vallen voor zover zij de Caribische 
hervormingsentiteit bijstaan bij het verrichten van haar taken onder de verantwoordelijkheid van 
de Caribische hervormingsentiteit. 
  
 
HOOFDSTUK 4 BEVOEGDHEDEN 
 
§ 4.1 Algemeen 
 
Artikel 19 (verstrekking van gegevens en inlichtingen en verlening van medewerking)  
Ieder overheidsorgaan en overheidsbedrijf van het land dat het aangaat verstrekt op verzoek van 
de Caribische hervormingsentiteit de gegevens en inlichtingen die de Caribische 
hervormingsentiteit nodig heeft voor de uitoefening van de taken, bedoeld in artikel 4, eerste lid, 
onder a, b en d, en verleent iedere medewerking waar de Caribische hervormingsentiteit in 
verband hiermee om verzoekt.  
 
§ 4.2 Projecten en maatregelen van overheidsorganen en overheidsbedrijven 
  
Artikel 20 (ondersteuning van projecten en maatregelen)  
Voor de uitvoering van de taak, bedoeld in artikel 4, eerste lid, onder a, kan de Caribische 
hervormingsentiteit: 
a. direct of indirect financiële middelen verstrekken;  
b. deskundigheid en uitvoeringscapaciteit ter beschikking stellen; en 
c. overheden en overheidsbedrijven doorlichten. 
 
Artikel 21 (plan van aanpak) 
1. De Caribische hervormingsentiteit kan, met inachtneming van de in de landspakketten bepaalde 
hoofdlijnen, in overleg met de overheidsorganen en overheidsbedrijven die het aangaat een plan 
van aanpak opstellen voor de ontwikkeling en uitvoering van een project of maatregel.  
2. Een plan van aanpak bevat, voor zover relevant, in ieder geval: 
a. een beschrijving van de aard van de steunverlening, bedoeld in artikel 20; 
b. een beschrijving van de te bereiken doelen, op te leveren producten en bijbehorende 
actiepunten; 
c. een begroting; 
d. het tijdpad; 
e. een overzicht van benodigde deskundigheid en uitvoeringscapaciteit; 
f. een overzicht van vereiste regelgevende handelingen. 
3. De Caribische hervormingsentiteit zendt een plan van aanpak terstond aan de overheidsorganen 
en andere partijen die het aangaat, alsmede aan Onze Minister en aan Onze Ministers die het 
aangaat. 
5 
 

Artikel 27 (aanwijzing)  
Onze Minister kan, binnen de daartoe in de landspakketten bepaalde hoofdlijnen, in overleg met 
Onze Ministers die het aangaat de Caribische hervormingsentiteit een aanwijzing geven met 
betrekking tot het initiëren, bevorderen en uitvoeren van projecten.  
 
§ 4.4 Subsidies en deelnemingen  
  
Artikel 28 (subsidies en deelnemingen) 
1. Bij regeling van Onze Minister kunnen over de verstrekking van subsidies en het deelnemen in 
aandelenkapitaal, bedoeld in artikel 4, eerste lid, onder c, regels worden vastgesteld met 
betrekking tot in ieder geval: 
a. de nadere bepaling van de activiteiten;  
b. het bedrag of de wijze waarop het bedrag wordt bepaald;  
c. de voorwaarden; 
d. de verplichtingen; 
e. de verantwoording; 
f. de betaling; en 
g. een subsidieplafond. 
2. Voor zover daar niet bij regeling van Onze Minister in wordt voorzien, kan de Caribische 
hervormingsentiteit met betrekking tot de verstrekking van subsidies en het deelnemen in het 
aandelenkapitaal beleidsregels stellen over onder meer de onderwerpen genoemd in het eerste lid, 
onder a tot en met g. Als na vaststelling van de beleidsregels toch bij ministeriële regeling hierover 
regels worden gesteld, worden de beleidsregels daarmee in overeenstemming gebracht dan wel 
ingetrokken. 
3. Op de verstrekking van subsidies is titel 4.2 van de Algemene wet bestuursrecht van 
overeenkomstige toepassing. 
 
Artikel 29 (begripsbepalingen)  
In deze wet en de daarop berustende bepalingen wordt verstaan onder: 
beschikking: een schriftelijke beslissing van een bestuursorgaan inhoudende een publiekrechtelijke 
rechtshandeling die niet van algemene strekking is, met inbegrip van de afwijzing van de aanvraag 
daarvan;  
belanghebbende: degene wiens belang rechtstreeks bij een beschikking is betrokken;  
aanvraag: een verzoek van een belanghebbende, een beschikking te nemen. 
 
Artikel 30 (beslistermijn) 
1. De Caribische hervormingsentiteit beslist binnen acht weken op een aanvraag om een 
subsidiebeschikking. 
2. Als een beschikking niet binnen de in het eerste lid bepaalde termijn kan worden gegeven, deelt 
de Caribische hervormingsentiteit dit mee aan de aanvrager en noemt deze een zo kort mogelijke 
termijn waarbinnen de beschikking wel tegemoet kan worden gezien.  
3. Het uitblijven van een beschikking binnen de in het eerste lid gestelde termijn of de termijn die 
op grond van het tweede lid door de Caribische hervormingsentiteit is medegedeeld, wordt 
gelijkgesteld met een afwijzende beschikking. 
 
Artikel 31 (termijnen in verband met zaterdag, zondag en feestdagen) 
1. Een in deze wet gestelde termijn die op zaterdag, zondag of een algemeen erkende feestdag 
eindigt wordt verlengd tot en met de eerstvolgende dag die niet een zaterdag, zondag of feestdag 
is. 
2. Als algemeen erkende feestdagen gelden de feestdagen genoemd in artikel 3 van de Algemene 
termijnenwet, artikel 3 van de Algemene termijnenverordening van Aruba, artikel 3 van de 
Algemene termijnenlandsverordening van Curaçao en artikel 3 van de Algemene 
termijnenlandsverordening van Sint Maarten. 
 
 
7 
 

Artikel 36 (termijnen) 
1. Als het College Aruba financieel toezicht onderscheidenlijk het College financieel toezicht niet 
binnen veertien dagen na het moment waarop een land een uitgave heeft voorgelegd goedkeuring 
hieraan heeft onthouden, is de gevraagde goedkeuring van rechtswege gegeven. 
2. Het nemen van het besluit, bedoeld in artikel 34, eerste lid, kan eenmaal voor ten hoogste 
veertien dagen worden verdaagd. Als het betreffende College het nemen van dit besluit verdaagt, 
stelt dit in ieder geval voor het verstrijken van de termijn bedoeld in het eerste lid het bestuur van 
het betrokken land in kennis.  
 
Artikel 37 (dringende spoed) 
Na instelling van het verscherpte financiële toezicht, bedoeld in artikel 33, eerste en tweede lid, 
kan een land in gevallen van dringende spoed een uitgave doen voordat deze uitgave door het 
College Aruba financieel toezicht onderscheidenlijk het College financieel toezicht is goedgekeurd. 
Het bestuur van het betrokken land stelt het betreffende College terstond van deze beslissing in 
kennis.  
 
Artikel 38 (opschorting steunverlening) 
1. De Caribische hervormingsentiteit kan de steunverlening aan een land, bedoeld in artikel 20, 
geheel of gedeeltelijk opschorten als: 
a. een land, na instelling van het verscherpte financiële toezicht, bedoeld in artikel 33, eerste en 
tweede lid, een financiële uitgave doet voordat deze door het College Aruba financieel toezicht 
onderscheidenlijk het College financieel toezicht is goedgekeurd; of 
b. het College Aruba financieel toezicht onderscheidenlijk het College financieel toezicht oordeelt 
dat een land ten onrechte artikel 37 heeft toegepast.  
2. Voordat de Caribische hervormingsentiteit een besluit neemt tot het geheel of gedeeltelijk 
opschorten van de steunverlening, stelt deze het bestuur van het betrokken land in de gelegenheid 
diens zienswijze naar voren te brengen.  
3. Van een besluit tot het geheel of gedeeltelijk opschorten en van het voornemen tot het nemen 
van een dergelijk besluit, worden het bestuur van het betrokken land en Onze Minister schriftelijk 
in kennis gesteld. 
 
Artikel 39 (beëindiging toezicht) 
1. Als het College Aruba financieel toezicht onderscheidenlijk het College financieel toezicht op 
basis van een uitvoeringsrapportage van oordeel is dat de financiële uitgaven van een land waarop 
toezicht is ingesteld gedurende een kwartaal rechtmatig en doelmatig zijn, kan dit de Caribische 
hervormingsentiteit adviseren om het toezicht te beëindigen.  
2. Als de Caribische hervormingsentiteit het toezicht, bedoeld in artikel 33, eerste en tweede lid, 
beëindigt, stelt dit terstond hiervan het bestuur van het betrokken land en Onze Minister schriftelijk 
in kennis.  
 
Artikel 40 (kroonberoep) 
1. Tegen het besluit, bedoeld in artikel 33, eerste en tweede lid, staat voor het bestuur van een 
land gedurende veertien dagen na verzending van het besluit beroep open bij Ons. De Raad van 
State van het Koninkrijk is belast met het voorbereiden van het ontwerpbesluit inzake de beslissing 
op het beroep. Ons besluit wordt in het voor de bekendmaking van landsverordeningen gebruikte 
publicatieblad van het betrokken land bekend gemaakt en ter kennis van het betrokken bestuur en 
de Staten gebracht. 
2. De Raad van State van het Koninkrijk kan bij de voorbereiding van het ontwerpbesluit, bedoeld 
in het eerste lid, belanghebbenden, getuigen, deskundigen en tolken oproepen om tijdens het 
onderzoek ter zitting te worden gehoord. De Raad stelt in ieder geval het betrokken bestuur in de 
gelegenheid te worden gehoord. 
3. De artikelen 6:5, 6:6, 6:14, 6:15, 6:17, 6:21, 8:24, 8:25, 8:27 tot en met 8:29, 8:31, 8:32, 
8:33 tot en met 8:36, eerste lid, 8:39, 8:50, 8:61 en 8:62 van de Algemene wet bestuursrecht zijn 
van overeenkomstige toepassing.  
9 
 

3. Het onderdeel ‘college’ komt te luiden: 
college: College financieel toezicht Curaçao en Sint Maarten, bedoeld in artikel 2, eerste lid, of 
College Aruba financieel toezicht, bedoeld in artikel 2, tweede lid;. 
4. Na het onderdeel ‘college’ wordt een onderdeel ingevoegd, luidende: 
colleges: College financieel toezicht Curaçao en Sint Maarten, bedoeld in artikel 2, eerste lid, en 
College Aruba financieel toezicht, bedoeld in artikel 2, tweede lid;. 
5. In het onderdeel ‘landen’ wordt ‘Curaçao en Sint Maarten’ vervangen door ‘Curaçao, Sint 
Maarten en Aruba’. 
6. Het onderdeel ‘land’ komt te luiden: 
land: land Curaçao, land Sint Maarten of land Aruba. 
 
B 
 
Het opschrift van hoofdstuk 2 komt te luiden: 
 
Hoofdstuk 2. Het College financieel toezicht Curaçao en Sint Maarten en het College 
Aruba financieel toezicht 
 
C 
 
Artikel 2 komt te luiden: 
 
Artikel 2. Inrichting en rechtspositie 
1. Er is een College financieel toezicht Curaçao en Sint Maarten. 
2. Er is een College Aruba financieel toezicht. 
3. Het College financieel toezicht Curaçao en Sint Maarten bestaat uit vier leden, waaronder een 
voorzitter. 
4. Het College Aruba financieel toezicht bestaat uit drie leden, waaronder een voorzitter. 
5. De voorzitter en de andere leden van het College financieel toezicht Curaçao en Sint Maarten 
worden op grond van deskundigheid benoemd. Over de benoeming beslist de raad van ministers 
van het Koninkrijk volgens de volgende procedure: 
a. de voorzitter op aanbeveling van Onze Minister-President, in zijn hoedanigheid van voorzitter 
van de raad van ministers van het Koninkrijk; 
b. een lid in overeenstemming met het gevoelen van de raad van ministers van Curaçao op 
aanbeveling van Onze Minister-President van dat land; 
c. een lid in overeenstemming met het gevoelen van de ministerraad van Sint Maarten op 
aanbeveling van Onze Minister-President van dat land; 
d. een lid in overeenstemming met het gevoelen van de Nederlandse ministerraad op aanbeveling 
van Onze Minister-President van dat land. 
6. De voorzitter en de andere leden van het College Aruba financieel toezicht worden op grond van 
deskundigheid benoemd. Over de benoeming beslist de raad van ministers van het Koninkrijk 
volgens de volgende procedure: 
a. de voorzitter op aanbeveling van Onze Minister-President, in zijn hoedanigheid van voorzitter 
van de raad van ministers van het Koninkrijk; 
b. een lid in overeenstemming met het gevoelen van de ministerraad van Aruba op aanbeveling 
van Onze Minister-President van dat land; 
c. een lid in overeenstemming met het gevoelen van de Nederlandse ministerraad op aanbeveling 
van Onze Minister-President van dat land. 
7. De leden worden benoemd bij koninklijk besluit op voordracht van Onze Minister. 
8. De leden van de colleges oefenen hun functie uit zonder last of ruggespraak. 
9. De leden worden benoemd voor een periode van drie jaar. Herbenoeming is mogelijk. 
10. Een lid wordt op eigen verzoek ontslagen. 
11. Een lid kan worden geschorst of ontslagen wegens ongeschiktheid voor de vervulde functie, 
dan wel wegens andere zwaarwegende in zijn persoon gelegen redenen, dan wel wegens het 
aanvaarden van een ambt, betrekking of functie als bedoeld in artikel 3, eerste en tweede lid. 
11 
 

H 
 
In artikel 7 wordt ‘het college’ telkens vervangen door ‘de colleges’. 
 
I 
 
Artikel 8 wordt als volgt gewijzigd: 
1. In het eerste en het tweede lid wordt ‘het college’ vervangen door ‘het betreffende college’. 
2. In het derde lid wordt ‘Het college neemt’ vervangen door ‘De colleges nemen’. 
 
J 
 
In artikel 9 wordt ‘het college’ vervangen door ‘de colleges’. 
 
K 
 
Artikel 10 wordt als volgt gewijzigd: 
1. In het eerste lid wordt ‘het college’ vervangen door ‘een college’ en wordt ‘de besturen’ 
vervangen door ‘de betrokken besturen’. 
2. In het tweede lid wordt ‘het college’ vervangen door ‘het betreffende college’. 
 
L 
 
Artikel 11 wordt als volgt gewijzigd: 
1. In het eerste lid wordt ‘het college’ vervangen door ‘het betreffende college’ en wordt 
‘ontwerpverordening’ vervangen door ‘ontwerplandsverordening’. 
2. In het tweede lid wordt ‘ontwerpverordening’ vervangen door ‘ontwerplandsverordening’. 
In het derde lid wordt ‘kan het college’ vervangen door ‘kunnen de colleges’. 
 
M 
 
Artikel 12 wordt als volgt gewijzigd: 
1. In het eerste lid wordt ‘verordening’ vervangen door ‘landsverordening’ en wordt ‘het college’ 
vervangen door ‘het betreffende college’. 
2. In het tweede en het derde lid wordt ‘verordening’ telkens vervangen door ‘landsverordening’. 
3. In het vijfde lid wordt ‘de Staten’ vervangen door ‘de betrokken Staten’. 
 
N 
 
In artikel 13, eerste lid, wordt ‘verordening’ vervangen door ‘landsverordening’. 
 
O 
 
Artikel 14 wordt als volgt gewijzigd: 
1. Aan het slot van het tweede lid wordt toegevoegd ‘als bedoeld in het vierde lid’. 
2. In het derde lid wordt ‘de Staten’ vervangen door ‘de betrokken Staten’. 
 
P 
 
Artikel 15 komt te luiden: 
 
Artikel 15. De financiële normen voor begrotingen 
1. Voor de beoordeling van de vastgestelde begroting van de landen Curaçao en Sint Maarten en 
een vastgestelde landsverordening tot wijziging van de begroting hanteert het College financieel 
toezicht Curaçao en Sint Maarten de volgende normen: 
13 
 

4. In het tiende lid wordt ‘Het bestuur bericht het college’ vervangen door ‘Het bestuur bericht het 
betreffende college’. 
5. In het elfde lid wordt ‘Het college’ vervangen door ‘Het betreffende college’, wordt ‘een besluit 
als bedoeld in het twaalfde lid’ vervangen door ‘een aanwijzing als bedoeld in het twaalfde lid’ en 
wordt ‘de Staten’ vervangen door ‘de betrokken Staten’. 
 
R 
 
Artikel 18 wordt als volgt gewijzigd: 
1. In het eerste lid wordt ‘aan het college en aan de Staten’ vervangen door ‘aan het betreffende 
college en aan de betrokken Staten’. 
2. In het tweede lid wordt ‘Het college’ vervangen door ‘Het betreffende college’. 
3. In het derde lid wordt na ‘overschrijding van de rentelastnorm’ ingevoegd ‘onderscheidenlijk dat 
voor het land Aruba een tekort dreigt of reeds is gerealiseerd’ en wordt na ‘de overschrijding’ 
toegevoegd ‘onderscheidenlijk voor het land Aruba welke maatregelen worden genomen ter 
compensatie van het tekort’. 
4. Aan het slot van het vierde lid wordt ingevoegd ‘en voor zover het betreft het land Aruba, ook 
aan Onze Minister’. 
5. Onder vernummering van het vijfde tot en met achtste lid tot zesde tot en met negende lid, 
wordt een lid ingevoegd, dat luidt: 
5. De jaarrekening van het land Aruba gaat vergezeld van een accountantsverklaring met het oog 
op het verkrijgen van een goedkeurende accountantsverklaring. 
In het zesde lid (nieuw) wordt na ‘van de interne accountant’ ingevoegd ‘onderscheidenlijk de 
Centrale accountantsdienst van Aruba’. 
6. In het zevende lid (nieuw) wordt na ‘overschrijding van de rentelastnorm’ ingevoegd 
‘onderscheidenlijk dat voor het land Aruba sprake is van een tekort’ en wordt na ‘de overschrijding’ 
toegevoegd ‘onderscheidenlijk voor het land Aruba welke maatregelen worden genomen ter 
compensatie van de gevolgen voor de schuldpositie van dat tekort’. 
7. In het achtste lid (nieuw) wordt ‘het derde en het zesde lid’ vervangen door ‘het derde en het 
zevende lid’. 
8. In het negende lid (nieuw) wordt ‘het zevende lid’ vervangen door ‘het achtste lid’. 
 
S 
 
Na artikel 18 wordt aan artikel ingevoegd, luidende: 
 
Artikel 18a. Jaarrekening Aruba 
1. Indien het College Aruba financieel toezicht op 31 augustus van enig jaar van het land Aruba 
nog geen vastgestelde jaarrekening over het voorgaande jaar heeft ontvangen en er naar zijn 
oordeel ook geen uitzicht bestaat dat binnen een redelijke termijn alsnog een ontwerp-
jaarrekening, respectievelijk een vastgestelde jaarrekening zal worden toegezonden, bericht dat 
college dienaangaande de regering van het Koninkrijk. 
2. Een bericht van het college als bedoeld in het eerste lid kan vergezeld gaan van een 
gemotiveerd advies tot het geven van een aanwijzing aan het bestuur alsnog een ontwerp-
jaarrekening, respectievelijk een vastgestelde jaarrekening ter beoordeling toe te zenden aan het 
college. 
3. Het College zendt gelijk met het advies, bedoeld in het tweede lid, een afschrift daarvan aan het 
bestuur en bericht de betrokken Staten dat het advies is verzonden. 
4. Op een advies als bedoeld in het tweede lid kan de regering van het Koninkrijk besluiten tot het 
geven van een aanwijzing aan het bestuur alsnog een ontwerp-jaarrekening, respectievelijk een 
vastgestelde jaarrekening ter beoordeling toe te zenden aan het college. Artikel 12, vijfde lid, 
tweede volzin, is van overeenkomstige toepassing. 
 
T 
 
15 
 

In artikel 27, derde lid, wordt ‘De artikel 45 van de Wet op de Raad van State zijn’ vervangen door 
‘Artikel 45 van de Wet op de Raad van State is’. 
 
AA 
 
Artikel 29 komt te luiden: 
 
Artikel 29. Overgangsbepalingen Aruba 
Het land Aruba gaat tot en met 2021 geen nieuwe financiële public-private partnerships-
verplichtingen aan conform het Financieel Economisch Memorandum 2018-2021 van Aruba.  
De verplichting, bedoeld in artikel 18, vijfde lid, tweede volzin, is voor het eerst van toepassing 
over het boekjaar 2020. 
 
BB 
 
Artikel 30 komt te luiden: 
 
Artikel 30. Lopende begroting bij aanvang toezicht Aruba 
1. Onmiddellijk na de inwerkingtreding van Rijkswet Caribische hervormingsentiteit Aruba, Curaçao 
en Sint Maarten zendt het bestuur van het land Aruba aan het College Aruba financieel toezicht een 
afschrift van de begroting voor het jaar van die inwerkingtreding. 
2. Het college beoordeelt die begroting overeenkomstig de beoordeling bedoeld in artikel 12, 
tweede lid, en rapporteert uiterlijk vier weken na ontvangst van die begroting aan het bestuur 
overeenkomstig artikel 12, tweede lid. Artikel 12, derde tot en met vijfde lid, en artikel 13 zijn van 
overeenkomstige toepassing. 
 
CC 
 
Artikel 31, derde lid, vervalt.  
 
DD 
 
Artikel 32 komt te luiden: 
 
Artikel 32. Beheer bescheiden 
Het beheer van de bescheiden betreffende de werkzaamheden van de colleges wordt in het 
bestuursreglement, bedoeld in artikel 5, eerste lid, geregeld. De bescheiden worden na beëindiging 
van de werkzaamheden van het betreffende college bewaard in het archief van het Ministerie van 
Binnenlandse Zaken en Koninkrijksrelaties. De bescheiden worden in afschrift ter beschikking 
gesteld van het betrokken land. 
 
EE 
 
Artikel 33 wordt als volgt gewijzigd: 
1. Het eerste lid komt te luiden: 
1. De raad van ministers van het Koninkrijk beslist periodiek of en, zo ja, met ingang van welk 
tijdstip elk van de landen een of meer verplichtingen op grond van deze wet blijvend niet meer 
behoeft na te komen. Ten aanzien van het land Aruba wordt het eerste besluit genomen gelijktijdig 
met het eerstvolgende besluit dat op grond van het tweede lid wordt genomen ten aanzien van de 
landen Curaçao en Sint Maarten. 
2. In het vierde lid wordt ‘de evaluatiecommissie als bedoeld in het zevende lid’ vervangen door ‘de 
evaluatiecommissie als bedoeld in het zevende of het achtste lid’. 
3. In het zesde lid wordt ‘een evaluatiecommissie als bedoeld in het zevende lid’ vervangen door 
‘een evaluatiecommissie als bedoeld in het zevende of het achtste lid’. 
17 
 

Artikel 46 (citeertitel)  
Deze wet wordt aangehaald als: Rijkswet Caribische hervormingsentiteit Aruba, Curaçao en Sint 
Maarten.  
 
 
 
 
Lasten en bevelen dat deze in het Staatsblad, in het Afkondigingsblad van Aruba, in het 
Publicatieblad van Curaçao en in het Afkondigingsblad van Sint Maarten zal worden geplaatst en 
dat alle ministeries, autoriteiten, colleges en ambtenaren die zulks aangaat, aan de nauwkeurige 
uitvoering de hand zullen houden.  
 
 
 
 
De Staatssecretaris van Binnenlandse Zaken en Koninkrijksrelaties, 
  
19 
 

boven het niveau dat voor “small island states” houdbaar wordt geacht. Zonder hervormingen 
zullen de economieën van de landen in het beste geval na de Coronacrisis terugkeren op het lage 
groeipad van de afgelopen decennia. Realistischer is echter de verwachting dat sprake zal zijn van 
een lager groeipad, vanwege de opgelopen schuldenlast, hogere werkloosheid en afgenomen 
internationale vraag naar toerisme.  
 
Economische, financiële, sociale en institutionele hervormingen zijn dan ook nodig om de 
economieën en de samenlevingen van de landen weerbaar en veerkrachtig te maken. De 
arbeidsmarkt moet hervormd worden om de grote en groeiende groep werkzoekenden kansen te 
bieden.  
 
De langdurige economische stagnatie van de Curaçaose economie is gepaard gegaan met hoge en 
oplopende werkloosheid. De werkloosheid is recent sterk gestegen van 13,4 procent in 2018 naar 
21,2 procent in 2019. Dit als gevolg van de zich verder verdiepende crisis in Venezuela en het 
stilvallen van de olieraffinaderij. De werkloosheid van Sint Maarten laat een dalende trend zien. In 
Aruba is de werkloosheid gedaald van 10 procent naar 7,3 procent in 2019. 
De jeugdwerkloosheid van Curaçao is met 29 procent hoog, ook in vergelijking met de hoge 
jeugdwerkloosheid in de Caribische regio. Op Aruba is de jeugdwerkloosheid relatief laag met 16 
1
%. Op Sint Maarten ligt dat percentage op 26%. 
Als gevolg van de Coronacrisis zal de werkloosheid in de Caribische delen van het Koninkrijk verder 
oplopen. De mate waarin zal onder meer afhangen van de duur van de crisis en van de effectiviteit 
van de maatregelen die worden genomen gericht op behoud van werkgelegenheid en op 
versterking van de economische veerkracht. 
Een flexibele arbeidsmarkt draagt bij aan meer werkgelegenheid. Een aantrekkelijk 
ondernemersklimaat trekt investeerders aan, draagt bij aan werkgelegenheidsontwikkeling en 
versterkt de internationale concurrentiepositie van de landen. Een goed functionerende 
kapitaalmarkt zorgt ervoor dat kapitaal makkelijker de weg vindt naar rendabele investeringen.  
 
Al langer is bekend dat structurele hervormingen op deze gebieden noodzakelijk zijn, maar de 
uitvoering daarvan is tot op heden achtergebleven. De sociaaleconomische en financiële situatie 
waarin de landen door de Coronacrisis terecht zijn gekomen laat echter geen ruimte meer voor 
verder uitstel van deze structurele hervormingen. 
 
§ 1.3 De Caribische hervormingsentiteit  
 
In april en mei 2020 heeft Nederland met zogenaamde ‘zachte’ leningen (leningen tegen 0% rente 
en met een looptijd van twee jaar zonder aflossingen) tijdelijk uitkomst geboden aan de landen. 
Daarmee is geregeld dat de landen de eerste maanden van de Coronacrisis over voldoende 
liquiditeiten beschikken om noodzakelijke overheidstaken uit te kunnen voeren en steun te kunnen 
geven aan dat deel van de bevolking dat het zwaarst getroffen wordt en waar de nood het hoogst 
is. Tegelijkertijd heeft Nederland daarnaast in een humanitair spoor via het Rode kruis 
ondersteuning verleend aan de aller kwetsbaarste huishoudens. 
 
Het verstrekken van deze leningen heeft de landen in staat gesteld om de noodzakelijke 
overheidstaken te kunnen blijven uitvoeren. Hierbij moet gedacht worden aan het garanderen van 
de openbare orde en veiligheid maar tevens aan het in stand houden van vitale processen als 
elektriciteit- en watervoorziening, internet- en datadiensten etc. Met de inzet van het humanitaire 
spoor wordt voor de zwaarst getroffenen zo goed als mogelijk voorzien in de eerste 
levensbehoeften. Feitelijk betekent dit dat met deze verstrekte leningen een staatsbankroet van de 
landen op zeer korte termijn is voorkomen. 
                                    
1
 Kleine eilanden, grote uitdagingen; Het Caribisch deel van het Koninkrijk in regionaal perspectief: prestaties, kansen en 
oplossingen – Economisch Bureau Amsterdam, mei 2020. 
21 
 

2. De Caribische hervormingsentiteit  
 
§ 2.1 Zelfstandig bestuursorgaan  
 
De Caribische hervormingsentiteit wordt institutioneel vormgegeven als een zelfstandig 
bestuursorgaan met eigen rechtspersoonlijkheid. De keuze voor een zelfstandig bestuursorgaan is 
ingegeven door de behoefte aan onafhankelijke oordeelsvorming op grond van specifieke 
deskundigheid. Dit is één van de criteria die met betrekking tot de mogelijkheid van instelling van 
een zelfstandig bestuursorgaan wordt genoemd in artikel 3, eerste lid, van de Kaderwet 
zelfstandige bestuursorganen (hierna ook wel aangeduid als: Kaderwet zbo’s). De behoefte aan 
onafhankelijke oordeelsvorming op grond van specifieke deskundigheid vloeit voort uit de taken die 
de entiteit gaat verrichten. Voor de uitoefening van deze taken is expertise vereist op specifieke 
terreinen als economische ontwikkeling en financieel beheer. Met het oog op de doelmatigheid van 
deze uitoefening wordt het wenselijk geacht om in institutionele zin afstand in te bouwen tussen 
het Nederlandse bestuur en de entiteit. Naar verwachting draagt een zelfstandige positie bovendien 
bij aan het creëren van draagvlak voor de entiteit en haar werkzaamheden onder de inwoners, 
overheidsorganen en (overheids)bedrijven in de landen.  
  
De positie van zelfstandig bestuursorgaan brengt mee dat de Caribische hervormingsentiteit in 
hiërarchisch opzicht niet ondergeschikt is aan de erantwoordelijke bewindspersoon, de Minister van 
Binnenlandse Zaken en Koninkrijksrelaties (hierna ook wel aangeduid als: de minister), of de 
Nederlandse regering. De entiteit oefent de haar in de rijkswet toegekende bevoegdheden in 
beginsel eigenstandig uit. Zij beschikt bij de uitoefening van deze bevoegdheden over de nodige 
discretionaire ruimte. Zolang de entiteit bij deze uitoefening binnen de kaders blijft die in deze 
rijkswet en in de landspakketten worden gesteld, kan zij bijvoorbeeld zelf besluiten om een bepaald 
economisch project op te starten of om een als voorwaarde overeengekomen hervorming op een 
bepaalde wijze vorm te geven. Tot slot kan nog worden gewezen op de waarborgen voor 
onafhankelijkheid die, door de overeenkomstige toepassing van de Kaderwet zbo’s, voor de entiteit 
gelden. Zo kunnen leden van de entiteit alleen worden ontslagen wegens in de Kaderwet zbo’s 
neergelegde redenen (artikel 12, tweede lid, Kaderwet zbo’s), staat de ambtelijke dienst van de 
entiteit onder haar gezag en wordt over de werkzaamheden uitsluitend aan de entiteit 
verantwoording afgelegd (artikel 16 Kaderwet zbo’s). 
 
Tegelijkertijd is het niet wenselijk dat de Caribische hervormingsentiteit in volledige 
onafhankelijkheid van het Nederlandse bestuur kan opereren. Er is behoefte aan de uitoefening van 
democratische controle door de Staten-Generaal op het gevoerde bestuur. Deze mogelijkheid tot 
controle is des te meer belangrijk nu niet alleen de organisatie van de Caribische 
hervormingsentiteit wordt bekostigd met Nederlands belastinggeld, maar ook financiële en andere 
middelen die de entiteit bij de uitoefening van haar taken zal verstrekken, in ieder geval in eerste 
instantie, geheel worden opgebracht door de Nederlandse burger. Het Nederlandse parlement moet 
daarom de bij het stelsel van de rijkswet betrokken bewindspersonen ter verantwoording kunnen 
roepen. Ook om praktische redenen is er behoefte aan verbinding tussen het Nederlandse bestuur, 
in het bijzonder het ministerie van Binnenlandse Zaken en Koninkrijksrelaties, en de entiteit. De 
laatste gaat opereren in de bijzondere, politiek gevoelige context van drie verschillende Caribische 
landen. En met haar werkzaamheden komt zij terecht op terreinen waar tussen Nederlandse 
departementen en de besturen van de landen in de loop der jaren al tal van samenwerkingsrelaties 
en trajecten zijn gestart. Enige vorm van sturing, coördinatie en zeggenschap is dus essentieel.  
 
In de rijkswet zijn op verschillende plekken bevoegdheden en procedurele waarborgen 
aangebracht, die hiermee gepaard gaande politieke verantwoordelijkheid van substantie voorzien 
en markeren. Om te beginnen kan worden gewezen op de verschillende sturingsmogelijkheden die 
over de band van de Kaderwet zbo’s in de rijkswet zijn geïncorporeerd. Dat geldt bijvoorbeeld voor 
de bevoegdheid van de minister om de leden van de entiteit te benoemen (artikel 12, eerste lid, 
Kaderwet zbo’s) en voor de mogelijkheid om toezicht uit te oefenen op de entiteit (artikel 22 en 23 
Kaderwet zbo’s). De hier genoemde artikelen zijn ook binnen het kader van dit wetsvoorstel 
23 
 

§ 2.3 Inrichting en taken van de Caribische hervormingsentiteit  
 
Het (werk)terrein van de entiteit is ingekaderd door artikel 3 waarin is bepaald dat  
de Caribische hervormingsentiteit ten behoeve van het welzijn van de bevolkingen van Aruba, 
Curaçao en Sint Maarten tot doel heeft om in de landen te bevorderen dat hervormingen van 
bestuurlijke aard worden doorgevoerd, duurzaam houdbare overheidsfinanciën worden gerealiseerd 
en de weerbaarheid van de economie wordt versterkt, met inbegrip van de rechtsstatelijke 
inbedding die daarvoor nodig is. Vervolgens is dit verder ingekleurd in artikel 4 waar de entiteit een 
aantal specifieke taken toebedeeld krijgt. Dit wordt verder toegelicht in paragraaf 3.4.  
 
De Caribische hervormingsentiteit bestaat uit drie leden, onder wie een voorzitter. De leden worden 
benoemd voor een periode van drie jaar en kunnen eenmaal voor eenzelfde periode worden 
herbenoemd. De benoeming en het ontslag van de leden vinden plaats door de Minister van 
Binnenlandse Zaken en Koninkrijksrelaties. Van de leden wordt verwacht dat zij beschikken over 
een brede deskundigheid op grond van hun maatschappelijke kennis en ervaring die nodig is voor 
de uitoefening van de taken van de Caribische hervormingsentiteit. De Caribische 
hervormingsentiteit wordt ondersteund door een ambtelijke dienst, die onder leiding staat van een 
algemeen secretaris. Zij zijn geen lid van de entiteit. De Caribische hervormingsentiteit kan zich 
ten aanzien van haar werkzaamheden door eenieder laten bijstaan en laten adviseren, al dan niet 
door samenstelling van een raad van advies. Hierbij valt onder andere te denken aan 
vertegenwoordigers vanuit de lokale samenlevingen en het lokale bedrijfsleven. Ook kan de 
Caribische hervormingsentiteit met het oog op de uitvoering van haar taken samenwerken met 
instellingen en organen van instellingen van de Europese Unie en andere volkenrechtelijke 
organisaties en met instellingen en organen van instellingen van Nederland en andere landen 
binnen het Koninkrijk met een ontwikkelings-, financierings-, toezichts- of algemene bestuurstaak.  
 
§ 2.4 Financiële gevolgen 
 
De Caribische hervormingsentiteit zal de komende zes jaar over de nodige financiële middelen 
moeten kunnen beschikken. Dit tevens gezien het feit dat de landen bij de ontwikkeling en 
uitvoering van de hervormingsprogramma’s naar verwachting worden geconfronteerd met een 
gebrek aan middelen (financieel en materieel), capaciteit en voldoende (gekwalificeerd) personeel. 
De werkzaamheden van de entiteit zullen dan ook aanzienlijke financiële gevolgen hebben voor het 
Rijk. 
 
De voor de entiteit benodigde financiële middelen zien onder andere op: 
1. De benodigde (eenmalige) investeringen ten behoeve van de opzet en inrichting van de 
entiteit (inclusief de uitbreiding van het personeelsbestand van Binnenlandse Zaken en 
Koninkrijksrelaties en alle overige departementen die (tijdelijk) ondersteuning zullen 
moeten bieden aan de entiteit in het kader van de ontwikkeling en realisatie van de 
hervormingsprogramma’s) (periode 2020 – bedrag PM); 
2.  De jaarlijkse kosten die met de operationele inrichting van de entiteit gemoeid zijn (ter 
financiering van de lopende dienst) zoals personeelskosten, huisvestings- en ICT- kosten 
(inclusief de inzet van departementen) (periode 2021 t/m 2027 – bedrag PM); 
3.  De liquiditeitssteun die ziet op begrotingsondersteuning en feitelijk twee stromen in zich 
heeft, namelijk de verplichte uitgaven van de lopende rekening als ook (nieuwe) uitgaven 
als gevolg van de Coronacrisis, zoals financiering van loonsubsidieregelingen voor het 
bedrijfsleven (periode 2020 t/m 2027 - bedrag PM);  
4.  De financiering van activiteiten, projecten, investeringen ter realisatie van de 
hervormingsprogramma’s van de landen en de daarin gestelde doelen (periode 2021 t/m 
2027 – bedrag PM); 
5.  Kapitaal ten behoeve van investeringen die voortvloeien uit dit voorstel van rijkswet 
 (periode 2020 t/m 2027 - bedrag PM). 
 
  
25 
 

§ 3.2 Hervormen en investeren 
 
Onderdeel van de integrale hervormingsprogramma’s is een investeringsagenda. Uitvoering van de 
investeringsagenda is complementair aan en dient ter ondersteuning, realisatie en versterking van 
de in de landspakketten opgenomen maatregelen. De investeringsagenda bevat niet louter 
investeringen in de strikt financieel-economische zin des woords, maar omvat een breed palet aan 
investeringen, projecten en financiële inspanningen die nodig zijn voor de realisatie van de 
integrale hervormingsprogramma’s en de daarin gestelde doelen. Zo richt de investeringsagenda 
zich ook op financiering van projecten ter versterking van de sociale cohesie (investeringen in 
sociaal kapitaal) en de rechtsstaat in de landen. 
 
Deze investeringen dienen uitdrukkelijk voor de borging van publieke belangen, niet ter vervanging 
van private investeringen. Investeringen zijn nodig als vliegwiel voor de beoogde hervormingen, 
waarbij de kosten voor de baten uitgaan. Deze kosten zullen zich op termijn terugbetalen in een 
versneld herstel van de financieel-economische positie van de landen. Daarbij kan uitvoering van 
de investeringsagenda een (tijdelijke) impuls aan de economieën van de landen geven, wat de 
negatieve economische schok van de Coronacrisis (gedeeltelijk) verzacht. De Coronacrisis zorgt 
immers voor een drastische verdere verslechtering van de overheidsfinanciën waardoor de landen 
zelf nauwelijks financiële ruimte hebben voor het doen van de benodigde investeringen. 
 
§ 3.3.1 Overheid en financiën  
 
A. Financieel beheer 
Door verschillende instanties en in het bijzonder het C(A)ft is de afgelopen jaren gewezen op de 
noodzaak van een deugdelijk (evenwichtig) begrotingsbeleid en verbeteringen in het begrotings- 
en financieel beheer, hetgeen helaas niet of onvoldoende tot verbeteringen heeft geleid. Hierdoor 
zijn de landen onvoldoende bestand tegen financiële tegenslagen en is er een grote onzekerheid 
over de betrouwbaarheid van de overheidsboekhouding. Dit heeft ook zijn weerslag op het 
financieel-economisch beleid als geheel. Curaçao, Aruba en Sint Maarten hebben het afgelopen 
decennium hun schuldquotes fors zien stijgen, tot (ver) boven het niveau dat voor small island 
states als houdbaar wordt geacht.  
 
De hervormingen en maatregelen met betrekking tot het financieel beheer hebben tot doel het 
verdergaand beheersen en op orde krijgen van het financieel beheer vanuit de noodzaak om als 
overheid ‘in control’ te zijn. 
 
B. Kosten en effectiviteit publieke sector 
De kosten van de publieke sector van Curaçao, Aruba en Sint Maarten zijn hoog, ook in Caribisch 
perspectief. Dit wordt in belangrijke mate bepaald door de hoge loonkosten (public wage bill). Het 
IMF constateert dat de public wage bill van de landen hoog is in verhouding tot de Caribische regio. 
De maatregelen gericht op verlaging van salarissen en versobering van arbeidsvoorwaarden in de 
publieke sector hebben tot doel de public wage bill in lijn te brengen met het Caribisch gemiddelde, 
rekening houdend met land specifieke factoren. Tegelijkertijd is de kwaliteit van de publieke 
dienstverlening vaak onvoldoende en is de uitvoeringskracht beperkt. Voorbeelden hiervan zijn te 
vinden bij de belastingdiensten (lage compliance) en vergunningverlenende diensten (red tape).  
 
De hervormingen en maatregelen met betrekking tot kosten en effectiviteit van de publieke sector 
hebben tot doel:  
- de doelmatigheid van de publieke sector te verhogen door een verlaging van de public 
wage bill tot (in lijn met het Caribisch gemiddelde) en het terugdringen van de kosten van 
de publieke sector in algemene zin;  
- het verhogen van de kwaliteit en de effectiviteit (inclusief uitvoeringskracht) van de 
publieke sector. 
 
 
27 
 

§ 3.3.3 Zorg en onderwijs 
 
F. Zorg 
De COVID-19 crisis heeft de tekortkomingen en gebreken in de zorgstelsels van de landen, die 
reeds langer bestaan, pijnlijk zichtbaar gemaakt. Om goed uit de COVID-19 crisis te komen is het 
essentieel dat de adviezen van het Outbreak Management Team (OMT) worden uitgevoerd om 
COVID-19 beheersbaar te houden en dat continuïteit van acute zorg – en daarmee goede 
ziekenhuiszorg- in de landen is gegarandeerd. Ook voor het weer aantrekken van de 
toeristensector is dit van groot belang. Een duurzaam, betaalbaar en toegankelijk zorgstelsel 
draagt zo bij aan het versterken van de economische weerbaarheid. 
 
De ziekenhuizen in de landen (en Caribisch Nederland) moeten samenwerken om het aanbod, de 
kwaliteit en de doelmatigheid van de zorg te vergroten. Ten einde deze samenwerking (financieel) 
te bestendingen is vervolgens een structurele hervorming (besparingen en investeringen) van de 
zorgstelsels in de landen noodzakelijk.  
 
De hervormingen en maatregelen met betrekking tot de zorg hebben tot doel: 
- het beheersen en beheersbaar houden van COVID-19; 
- het borgen van de continuïteit van de acute zorg; 
- het efficiënt inrichten van de zorg en het realiseren van een robuust en betaalbaar 
zorgstelsel. 
 
G. Onderwijs 
Goed onderwijs vormt de basis voor een goed leefklimaat met kansen voor iedereen (waardoor 
mensen op de eilanden blijven, ernaartoe terugkeren of ernaartoe verhuizen) en draagt daarmee 
bij aan de sociaaleconomische ontwikkeling, groei en diversificatie. De zelfstandigheid en 
zelfredzaamheid van veel schoolverlaters in de landen blijft echter achter en jongeren kiezen vaak 
voor hun vervolgstudie voor Nederland of andere landen. Relatief veel studenten vallen in het 
Nederlands vervolgonderwijs uiteindelijk uit zonder diploma. Er is in de landen geen constante 
kwaliteit van schoolleiding en onderwijsgevenden en de aansluiting tussen onderwijs en 
arbeidsmarkt laat te wensen over, waardoor het arbeidspotentieel niet ten volle wordt benut. Er 
lijkt sprake van verouderde onderwijsmethoden, beperkte beschikbaarheid van moderne 
leermiddelen en weinig budgetruimte voor hervormingen. 
 
Van belang is dat de overheden van Aruba, Curaçao en Sint Maarten, alsook de stakeholders in de 
landen, een gedeeld beeld hebben van de problematiek en de daarop gerichte aanpak. Onderdeel 
van die aanpak moet zijn: investering in professionalisering van schoolbesturen, schoolleiding, 
leraren en in leermiddelen (en mogelijk ook onderwijshuisvesting) en een inhaalslag van 
onderliggende wetgeving.  
 
De hervormingen en maatregelen met betrekking tot onderwijs hebben tot doel:  
- het realiseren van een basiskwaliteit van onderwijs; 
- het realiseren van een goede aansluiting tussen onderwijs en arbeidsmarkt; 
- het realiseren van goede doorstroom tussen stelsels van onderwijs (al dan niet in Europees 
Nederland). 
 
§ 3.3.4 Versterken rechtsstaat (H) 
 
Een rechtsstaat normeert gedrag, legitimeert overheidsoptreden en waarborgt (grond)rechten en 
vrijheden. Een functionerende rechtsstaat is randvoorwaardelijk voor economische ontwikkeling. 
Met betrouwbaar, lerend en onpartijdig bestuur wordt maatschappelijk vertrouwen gestimuleerd en 
dat leidt tot minder transactiekosten, meer investeringen, meer innovatie en minder ondoelmatige 
onttrekking van middelen aan de economie. 
 
29 
 

 
Het begrip ondersteuning omvat daarnaast ook het inzetten van expertise. Als de entiteit zelf over 
de benodigde expertise beschikt, dan kan zij zelf de gevraagde ondersteuning leveren, maar het is 
ook mogelijk dat de entiteit de benodigde expertise inhuurt. Hierbij kan bijvoorbeeld gedacht 
worden aan wetgevingscapaciteit. Als één van de landen ondersteuning nodig heeft bij het 
opstellen van wetgeving dan kan de entiteit, indien deze over wetgevingsjuristen beschikt, deze 
capaciteit ter beschikking stellen. Indien de entiteit niet over wetgevingsjuristen beschikt, kan zij, 
afhankelijk van de benodigde expertise, de Nederlandse minister verzoeken deskundigen aan te 
wijzen (artikel 18). Deze deskundigen komen, voor zover zij de Caribische hervormingsentiteit 
bijstaan bij het verrichten van haar taken, onder haar verantwoordelijkheid te vallen. Verder is 
denkbaar dat de entiteit de benodigde expertise extern inhuurt.  
 
Ook kan de entiteit met het oog op de uitvoering van haar taken samenwerken met instellingen en 
organen van instellingen van de Europese Unie en andere volkenrechtelijke organisaties en met 
instellingen en organen van instellingen van Nederland en andere landen binnen het Koninkrijk met 
een ontwikkelings-, financierings-, toezichts- of algemene bestuurstaak. Hierbij dient ook gedacht 
te worden aan mogelijkheden van samenwerking met (delen van) de Rijksdienst Caribisch 
Nederland (RCN), Invest NL en de Rijksdienst voor Ondernemend Nederland (RVO). In voorkomend 
geval stelt de Caribische hervormingsentiteit met de desbetreffende instelling of organisatie een 
samenwerkingsprotocol op. 
 
Tot slot omvat de taak als hierboven omschreven onder a de bevoegdheid om overheden en 
overheidsbedrijven door te lichten. Dit betekent dat op objectieve wijze de sterke en zwakke 
punten van overheden en overheidsbedrijven inzichtelijk worden gemaakt zodat deze vervolgens 
als uitgangspunt kunnen gaan dienen voor eventueel door te voeren verbeteringen. Hiervoor is 
gekozen omdat de ervaring tot nu toe leert dat de ‘governance’ van overheden en 
overheidsbedrijven vaak niet sterk genoeg is of onvoldoende op orde is om uitvoering te geven aan 
de verantwoordelijkheden van die overheden of overheidsbedrijven of om uitvoering te geven aan 
noodzakelijke hervormingsplannen. Zo is het bijvoorbeeld van belang dat een overheid of 
overheidsbedrijf in staat is tot het uitwerken en invoeren van daadkrachtig, degelijk beleid en het 
tijdig en het effectief kunnen onderkennen van aan de overheid, overheidsbedrijven en haar 
omgeving gelieerde risico’s. Indien de ‘governance’ van een overheidsorganisatie niet op orde is, is 
dat onder meer relevant voor het financieel beheer van het land. Goede ‘governance’ zorgt immers 
voor betrouwbare inkomsten- en uitgavenramingen, wat maakt dat het risico dat de begroting van 
het land niet wordt gerealiseerd ingedamd kan worden. Voor dit onderwerp is de afgelopen jaren 
bij de landen veelvuldig aandacht gevraagd door het C(A)ft. Dit heeft echter onvoldoende effect 
gesorteerd. Dat is reden om nu in te zetten op versterking van de governance en hiertoe de 
noodzakelijke doorlichtingen te verrichten.  
 
§ 3.4.2 Projecten van de Caribische hervormingsentiteit  
 
Naast het ondersteunen van en het toezicht houden op de ontwikkeling en uitvoering van projecten 
en maatregelen door overheidsorganen en overheidsbedrijven, kan de Caribische 
hervormingsentiteit, met betrekking tot de in de wet en in de landspakketten bepaalde 
onderwerpen, zelf (nieuwe) projecten initiëren, bevorderen en uitvoeren. Hiertoe kan de Caribische 
hervormingsentiteit rechtstreeks, dat wil zeggen zonder betrokkenheid van de overheid, de lokale 
markt betreden. Deze betrokkenheid is uiteraard wel vereist, waar een project bestuurlijke 
maatregelen, zoals de verstrekking van een vergunning, vergt. In dat geval is het ter zake 
bevoegde overheidsorgaan gehouden zijn medewerking aan de uitvoering van het project te 
verlenen (artikel 19).  
 
Projecten in de zin van artikel, eerste lid, onder b, kunnen enerzijds zien op de projecten en 
maatregelen zoals die zijn opgenomen in de landspakketten, en daarnaast kunnen deze projecten 
ook zien op het realiseren van in deze wet opgenomen onderwerpen. Dit alles in relatie tot het doel 
van de wet: bevorderen dat hervormingen van bestuurlijke aard worden doorgevoerd, duurzaam 
31 
 

betaling van de subsidie via voorschotten gebeurt, kunnen die onder omstandigheden later worden 
teruggevorderd, onder meer indien naderhand blijkt dat de beoogde activiteiten niet conform het 
bepaalde in de beschikking zijn uitgevoerd. Ondanks dat in het vorenstaande wordt uitgegaan van 
de tweetrap van subsidieverstrekking en subsidievaststelling behoort het ook zeker tot de 
mogelijkheid, bij regeling dan wel beleidsregel te bepalen, dat beide besluiten in één worden 
verlenen. Deze mogelijkheid zal zich vooral voordoen als het gaat om aanvragen door burgers die 
zien om lage subsidiebedragen.  
 
Zoals reeds hiervoor vermeld heeft de entiteit ook de mogelijkheid om deel te nemen in het 
aandelenkapitaal van bedrijven. Middels deelname in het aandelenkapitaal van ondernemingen en 
overheidsbedrijven, krijgt de Caribische hervormingsentiteit de mogelijkheid om tot op zekere 
hoogte meer direct invloed te hebben op de betreffende onderneming of overheidsheidsbedrijf.  
 
§ 3.4.4 Verscherpt financieel toezicht  
 
De vierde taak van de Caribische hervormingsentiteit behelst de instelling van verscherpt financieel 
toezicht op uitgaven van de landen, die door ministers en andere overheidsorganen worden 
gedaan. Deze taak heeft een ander karakter dan de voorgaande drie taken, in die zin dat zij pas in 
beeld komt als een land de op hem rustende verplichtingen in het kader van in het bijzonder de 
taak, bedoeld in artikel 4, eerste lid, onder a, niet of onvoldoende naleeft. Zij wordt daarom 
hieronder in paragraaf 3.8 besproken.  
 
§ 3.5 Zelfstandige beoordeling Caribische hervormingsentiteit  
 
In paragraaf 2.1 is uiteengezet waarom de entiteit is vormgegeven als een zelfstandig 
bestuursorgaan. Daarbij is in ieder geval van belang dat de entiteit in grote mate van 
zelfstandigheid kan beoordelen wat er nodig is om de uitoefening van haar taken succesvol te laten 
zijn. Waar dit aangewezen is, vloeit hieruit ook een grote mate van zelfstandigheid voort in het 
maken van afspraken dan wel het stellen van voorwaarden, die nodig zijn voor een succesvolle 
taakuitoefening. 
  
Voor de ontwikkeling en uitvoering van een project dan wel een maatregel, als bedoeld in artikel 4, 
eerste lid onder a, kan de entiteit in overleg met de overheidsorganen en overheidsbedrijven van 
de landen overgaan tot het opstellen van een plan van aanpak. Het is echter niet dwingend 
voorgeschreven dat er voor elk project en elke maatregel een plan van aanpak wordt opgesteld. 
Het doel van het plan van aanpak is om zo transparant en gestructureerd mogelijk inzichtelijk te 
maken wat het doel van een project of maatregel is, wat het tijdspad is, hoe hoog de kosten zullen 
zijn, wie de betrokken partijen zijn, en dergelijke. Hiermee kan een bepaald(e) project of 
maatregel geconcretiseerd worden en meetbaar gemaakt worden. In artikel 21 is bepaald welke 
onderwerpen een plan van aanpak in ieder geval dient te bevatten. 
 
Ten aanzien van de projecten als bedoeld in artikel 4, eerste lid onder b, van het voorstel is geen 
specifieke voorziening opgenomen voor het maken van plannen van aanpak. Het is evenmin 
uitgesloten. Sowieso geldt dat het de entiteit in hoge mate vrijstaat aan het initiëren, bevorderen 
en uitvoeren van deze projecten voorwaarden te stellen of daarbij afspraken te maken, ongeacht of 
daarvoor de vorm van het plan van aanpak wordt gekozen. 
Voor wat betreft de taak die wordt omschreven in artikel 4, eerste lid onder c, van het voorstel 
geldt eveneens dat het primair aan de entiteit is om te bepalen aan welke voorwaarden de 
subsidieverlening als bedoeld in dat artikelonderdeel moet voldoen, dan wel onder welke 
omstandigheden zij bereid is deel te nemen in het aandelenkapitaal van bedrijven. Nu het stellen 
van deze voorwaarden reeds voortvloeit uit deze bestuursrechtelijke en privaatrechtelijke 
bevoegdheden, hoeft zij in de wettekst niet te worden geëxpliciteerd. 
 
 
 
33 
 

c) Departementale financieringsstroom  
 
In deze situatie verloopt de financiële stroom niet via de entiteit, maar gaat deze rechtstreeks van 
een Nederlandse departementale begroting naar de landen. Zo spelen in alle drie de landen 
vraagstukken die zijn gelegen binnen de rechtshandhaving die (zeer) grote investeringen vergen 
die niet via de Caribische hervormingsentiteit zullen lopen.  
 
De omvang en reikwijdte van de verschillende vraagstukken zullen van invloed zijn op de 
werkwijze en budgettering van de entiteit. Denkbaar is dat de focus van de entiteit in de eerste 
periode voornamelijk gericht zal zijn op onderzoek om te komen tot de benodigde doorlichting van 
overheden en overheidsbedrijven, het opstellen van de hervormingsagenda’s en het opstellen van 
plannen van aanpak, terwijl in een latere periode de focus veelal op de uitvoering daarvan en de 
naleving van de gemaakte afspraken zal liggen. 
 
§ 3.7 Toezicht en consequenties van niet-naleving van verplichtingen  
  
In het voorstel van rijkswet zijn op verschillende plekken verplichtingen voor de landen en hun 
organen opgenomen. Uit de aard der zaak volgt dat de meeste van deze verplichtingen zijn 
gerelateerd aan de taken, genoemd in artikel 4, onder a en d. Bij de uitoefening van deze taken 
bevindt de Caribische hervormingsentiteit zich immers op het terrein van de overheid. Dat is 
anders bij de uitoefening van de taken, genoemd in artikel 4, onder b en c. In het kader van de 
uitoefening van die laatste twee taken richt de entiteit zich primair op private partijen, alhoewel 
zeker niet ondenkbaar is dat de overheden van de landen zich ook hier kunnen manifesteren, 
bijvoorbeeld in de vorm van een overheidsbedrijf.  
 
Hieronder wordt toegelicht op welke wijze de entiteit en andere in het voorstel aangeduide organen 
toezicht kunnen houden op het scala aan verplichtingen dat voortvloeit uit deze wet en de 
landspakketten, alsmede op verplichtingen die nog kunnen ontstaan op grond van acties 
ondernomen door – vooral – de entiteit uit hoofde van dit voorstel. Allereerst wordt ruim aandacht 
besteed aan de toezichtsbevoegdheden die in het voorstel zijn ingebouwd ten aanzien van 
verplichtingen van de landen en hun organen. Vervolgens wordt kort ingegaan op het 
toezichtsinstrumentarium dat de entiteit ten dienste staat bij de uitoefening van zijn taken, 
genoemd in artikel 4, onder b en c. In algemene zin zij vooraf opgemerkt dat de betreffende 
bevoegdheden er niet op gericht zijn dat de entiteit of andere organen bestaande 
landsbevoegdheden tijdelijk overnemen. Veeleer zijn de bevoegdheden georiënteerd op de 
financiële en andere steun die de landen de komende jaren ontvangen. Aldus vormen zij een 
afgeleide van één van de fundamentele uitgangspunten van dit voorstel: namelijk, dat Nederland 
de landen meerjarig financieel bijstaat in ruil voor de toezegging dat zij een reeks van 
hervormingen en maatregelen zullen doorvoeren om hun samenlevingen en economieën sterker te 
maken.  
 
§ 3.7.1 Toezicht op verplichtingen landen en hun organen  
 
Ten aanzien van verplichtingen voor de landen en hun organen bevat het voorstel in zes artikelen 
procedures en mechanismen met behulp waarvan toezicht kan worden gehouden op de naleving 
hiervan en consequenties kunnen worden verbonden aan het in gebreke blijven hierbij. Het spreekt 
voor zich dat deze bevoegdheden op een zorgvuldige wijze dienen te worden toegepast, rekening 
houdend met de betrokken belangen. Zoals hierna zal blijken, ligt er met betrekking tot een aantal 
van deze bevoegdheden daarnaast een zekere mate van proportionaliteit besloten in de wijze 
waarop zij kunnen worden aangewend.  
 
 
 
 
 
35 
 

maatregel een van deze verplichtingen niet na, dan is de entiteit bevoegd de steunverlening aan 
het land in kwestie zoals omschreven in artikel 20 van het voorstel – bijvoorbeeld een financiële 
injectie ten bate van een hervorming van het onderwijs of de terbeschikkingstelling van 
deskundigheid op het gebied van de arbeidsmarkt – geheel of gedeeltelijk op te schorten. 
Nalatigheid aan de zijde van één overheidsorgaan of overheidsbedrijf kan derhalve, mits dat 
proportioneel is, voor de entiteit aanleiding zijn om de gehele steunverlening aan een land stil te 
leggen. 
 
Let wel, de in artikel 23 neergelegde opschortingsbevoegdheid beslaat alleen het deel van de steun 
dat de entiteit kan inzetten ten behoeve van de uitoefening van zijn taak, bedoeld in artikel 4, 
eerste lid, onder a. Zij bestrijkt niet de financiële middelen die zij kan inzetten in het kader van 
investeringen (artikel 4, eerste lid, onder b) en subsidieverlening (artikel 4, eerste lid, onder c). En 
ook heeft een eventuele opschorting op deze grondslag geen onmiddellijke gevolgen voor de 
liquiditeitssteun die Nederland via de entiteit aan de landen verstrekt.  
 
De entiteit kan de bevoegdheid tot opschorting van de steunverlening pas toepassen als het 
betrokken overheidsorgaan of overheidsbedrijf in de gelegenheid is gesteld zijn zienswijze naar 
voren te brengen. Door de inbedding van een zienswijzeprocedure is het voor een overheidsorgaan 
of overheidsbedrijf mogelijk om kenbaar te maken of deze het al dan niet eens is met het 
voorgenomen besluit. De zienswijze die door het overheidsorgaan wordt gegeven betrekt de 
entiteit bij de definitieve besluitvorming. Hiermee wordt voldaan aan het vereiste van een 
zorgvuldige procedure bij het al dan niet besluiten tot opschorting van de steunverlening. Hierbij is 
niet bepaald hoe de zienswijze gegeven moet worden, hetgeen impliceert dat dit zowel mondeling 
als schriftelijk kan. 
 
De bevoegdheid om steunverlening aan een land zoals omschreven in artikel 20 geheel of 
gedeeltelijk op te schorten wordt ook aan de entiteit toegekend in artikel 38 van het voorstel. 
Datgene waarop het toezicht in artikel 38 is gericht, is echter anders dan in artikel 23 en heeft 
betrekking op het regiem van verscherpt financieel toezicht dat op grond van artikel 33 van het 
voorstel door de entiteit of de Rijksministerraad kan worden ingesteld. De instelling van dit regiem 
wordt als zelfstandige taak beschreven in artikel 4, eerste lid, onder d van het voorstel en wordt 
om die reden hieronder in paragraaf 3.8 apart besproken. Hier zij alvast opgemerkt dat de gronden 
voor het instellen van verscherpt financieel toezicht in artikel 33, eerste lid, ruimer zijn dan bij de 
overige toezichtsbevoegdheden, in de zin dat zij zich behalve tot het bij of krachtens dit voorstel 
van rijkswet bepaalde ook uitstrekken tot de voorschriften in de Rijkswet financieel toezicht 
Curaçao en Sint Maarten.  
 
Afgezien van de hierboven genoemde bevoegdheden, telt het voorstel nog twee bevoegdheden in 
de sfeer van toezicht ten aanzien van verplichtingen van de landen en hun organen. Dit betreft 
allereerst de bevoegdheid, genoemd in artikel 24, om de Rijksministerraad te adviseren een 
voorziening te treffen krachtens het Statuut. Deze bevoegdheid komt pas in beeld als een besluit 
tot het geheel of gedeeltelijk opschorten van steunverlening, bedoeld in artikel 23, er niet toe heeft 
geleid dat het betrokken overheidsorgaan zich coöperatief opstelt. Evenals geldt voor de 
procedures waarop een advies uit hoofde van artikel 24 ziet, is het de bedoeling dat de entiteit zich 
terughoudend opstelt ten aanzien van deze adviesbevoegdheid. Een voorziening vanwege het 
Koninkrijk op grond van het Statuut grijpt immers in op de autonomie van de landen. Dat gezegd 
hebbende, kan een dergelijke voorziening wel een geschikt en proportioneel middel zijn om een 
schending van deze rijkswet ongedaan te maken. Als het bestuur van een land bijvoorbeeld een 
besluit neemt dat in strijd is met een op basis van deze rijkswet overeengekomen afspraak tussen 
dit land en Nederland, kan de entiteit hierin aanleiding zien om de Rijkministerraad te adviseren dit 
landsbesluit op grond van artikel 50 Statuut bij Koninklijk rijksbesluit te vernietigen. Deze 
adviesbevoegdheid van de entiteit doorkruist overigens niet de bevoegdheid van de Gouverneurs 
van Aruba, Curaçao en Sint Maarten om op grond van artikel 21 Reglement Gouverneur te toetsen 
of een hun voorgedragen landsbesluit of landsverordening al dan niet in strijd is met 
Koninkrijksrecht. Veeleer vormt zij hierop een aanvulling.  
37 
 

over de gevolgen van niet-naleving zullen dan ook hoofdzakelijk beslag krijgen in overeenkomsten 
die de entiteit sluit met partijen uit de markt.  
 
Overigens is het mogelijk dat de entiteit in het kader van de uitvoering van een economisch project 
ook tegen publiekrechtelijke hobbels aanloopt. Voor de realisatie van een dergelijk project kan het 
bijvoorbeeld noodzakelijk zijn dat een bepaalde vergunning wordt afgegeven. Aangezien de landen 
zich via de landspakketten op hoofdlijnen ook aan economische projecten hebben gebonden, wordt 
in een dergelijke situatie echter van het ter zake bevoegde overheidsorgaan verwacht dat het 
meewerkt aan het afgeven van een vergunning. Mocht dit niet het geval zijn, dan kan de entiteit 
besluiten op grond van artikel 23 juncto artikel 19 van het voorstel de steunverlening zoals 
omschreven in artikel 20 op te schorten. 
 
Het toezicht in het kader van de taak, bedoeld in artikel 4, eerste lid, onder c, is bestuursrechtelijk 
van aard. Artikel 28, eerste lid, van het voorstel geeft de Minister van Binnenlandse Zaken en 
Koninkrijkrelaties de bevoegdheid om regels te stellen ten aanzien van verschillende aspecten van 
de subsidieverstrekking, waaronder voorwaarden die hieraan verbonden kunnen worden. De 
entiteit kan overigens ook met betrekking tot die aspecten beleidsregels opstellen voor zover die 
onderwerpen nog niet bij ministeriële regeling zijn uitgewerkt. Op de verstrekking van subsidies is 
titel 4.2 van de Algemene wet bestuursrecht van overeenkomstige toepassing.  
 
§ 3.8 Verscherpt financieel toezicht  
 
Volgens artikel 4, eerste lid onder d van dit wetsvoorstel kan de entiteit besluiten tot het instellen 
van verscherpt financieel toezicht. Dit toezicht wordt nader geregeld in de artikelen 33 en 
volgende. Instelling van verscherpt financieel toezicht leidt tot een goedkeuringsregime ten aanzien 
van het geheel of een deel van de uitgaven die door het bestuur van het betreffende land worden 
gedaan. Uitgaven ten aanzien waarvan verscherpt financieel toezicht is ingesteld, kunnen slechts 
worden gedaan indien hieraan goedkeuring is verleend. Worden deze toch gedaan dan kan dit 
leiden tot opschorting van de steunverlening aan het betreffende land (artikel 38).  
 
Het besluit tot instellen van dit toezicht wordt niet lichtvaardig genomen. Tegelijkertijd is geen 
limitatieve opsomming te geven van de situaties waarin instelling van dit toezicht aangewezen is. 
Belangrijk is vooral dat instelling van dit toezicht noodzakelijk is om te voorkomen dat landen 
uitgaven doen waardoor het voldoen aan bij of krachtens deze wet op hen rustende verplichtingen 
structureel of ernstig wordt bemoeilijkt. Zo kan dit toezicht bijvoorbeeld worden ingezet als een 
land ondoelmatige of onrechtmatige uitgaven doet, waarbij in het bijzonder moet worden gedacht 
aan uitgaven die niet zijn begroot en aan uitgaven die niet verenigbaar zijn met plannen van 
aanpak, dan wel andere afspraken en voorwaarden die bij de uitoefening van de in deze rijkswet 
beoogde doelstellingen gemaakt cq. gesteld zijn. Ook het ontbreken van een goedkeurende 
controleverklaring bij jaarrekeningen of het te laat vaststellen van de financiële verantwoording 
kunnen hiervoor aanleiding zijn.  
 
Normaal gesproken zal het instellen van verscherpt toezicht slechts aan de orde zijn als bij de 
situaties zoals hierboven beschreven sprake is van een patroon van stelselmatig handelen. 
Tegelijkertijd kan niet worden uitgesloten dat ook een enkel geval van onrechtmatig of ondoelmatig 
financieel handelen kan leiden tot de instelling van verscherpt financieel toezicht. Dit zal het geval 
kunnen zijn wanneer een uitgave dermate groot is dat zij gepaard gaat met aanzienlijke financiële 
impact en/of dat uit feiten en omstandigheden in redelijkheid valt op te maken dat zij te kwader 
trouw gedaan is. Hoewel het besluit tot het instellen van verscherpt financieel toezicht alleen kan 
worden genomen op basis van reeds opgedane ervaringen met uitgaven van de besturen van de 
verschillende landen, ziet de uitoefening van de daadwerkelijke goedkeuringsbevoegdheid alleen op 
toekomstige uitgaven. Dit kan zien op uitgaven in verband met één of meerdere projecten of 
maatregelen of op alle uitgaven en alles wat daar tussenin is gelegen.  
 
39 
 

4. Rechtsbescherming 
 
Op grond van de onderhavige wet verkrijgt de Caribische hervormingsentiteit een aantal taken en 
bevoegdheden die rechtstreeks van invloed zijn op burgers en private ondernemingen, waarbij het 
mogelijk is dat er onderlinge geschillen ontstaan. Het ligt daarom in de rede hiervoor een vorm van 
rechtsbescherming in het leven te roepen. Er is voor gekozen om de mogelijkheid open te stellen 
om, tegen de beschikking tot subsidieverlening en een beschikking tot subsidievaststelling en 
binnen zes weken na de dag waarop de beschikking is gegeven, rechtstreeks beroep in te stellen 
bij het Gerecht van eerste aanleg van het Gemeenschappelijk Hof van Justitie van Aruba, Curaçao 
en Sint Maarten en van Bonaire, Sint Eustatius en Saba. Het Gerecht kan het beroep gegrond 
verklaren als het van oordeel is dat het besluit in strijd is met de wet dan wel bij afweging van alle 
daarbij betrokken belangen in redelijkheid niet gerechtvaardigd is. Tegen de uitspraak van het 
Gerecht van eerste aanleg staat vervolgens hoger beroep open bij het Gemeenschappelijk Hof van 
Justitie van Aruba, Curaçao en Sint Maarten en van Bonaire, Sint Eustatius en Saba. Hierbij is er 
voor gekozen om aansluiting te zoeken bij de verschillende landsverordeningen administratieve 
rechtspraak van de landen (artikel 32, vierde lid).  
 
In artikel 40 is het kroonberoep geregeld tegen besluiten tot het instellen van verscherpt financieel 
toezicht, op een deel of alle financiële uitgaven van een land (artikel 33, eerste en tweede lid). De 
bepaling is gemodelleerd op artikel 26 van de Rijkswet financieel toezicht. Het Kroonberoep dient 
binnen veertien dagen, na verzending van het besluit, te zijn ingediend. Vervolgens is de Raad van 
State van het Koninkrijk belast met het voorbereiden van het ontwerpbesluit inzake de beslissing 
op het beroep. Alvorens tot een ontwerpbesluit te komen stelt de Raad van State van het 
Koninkrijk in ieder geval het betrokken bestuur in de gelegenheid te worden gehoord. Daarna 
brengt de Raad van State van het Koninkrijk het ontwerpbesluit uit en wordt het besluit op beroep 
genomen. De beslissing op het beroep wordt gepubliceerd in de landen.  
 
Een ontwerpbesluit van de Raad van State van het Koninkrijk kan gebaseerd zijn op 
rechtmatigheidsgronden en doelmatigheidsgronden. Evenals het geval is in artikel 26 van de 
Rijkswet financieel toezicht, kan de Koninkrijksregering niet afwijken van een (gedeelte van het) 
ontwerpbesluit dat is gebaseerd op rechtmatigheidsgronden. Waar een ontwerpbesluit gebaseerd is 
op doelmatigheidsgronden, kan zij dat enkel indien daartoe zwaarwegende gronden voorhanden 
zijn, gerelateerd aan het stelsel van toezicht in de rijkswet. Anders dan het geval is in artikel 26 
van de Rijkswet financieel toezicht, bevat dit voorstel niet de mogelijkheid voor de Minister van 
Binnenlandse Zaken en Koninkrijksrelaties om bedenkingen in te dienen tegen een ontwerpbesluit 
van de Raad. De vertraging en onzekerheid die daarvan het resultaat kunnen zijn, worden niet 
wenselijk geacht voor de goede werking van het regiem van verscherpt financieel toezicht.  
 
Ter voorkoming dat de bestuursrechter in één van de landen dan wel in Nederland zich bevoegd zal 
verklaren bij een beroep tegen de beslissing op het Kroonberoep is bepaald dat besluiten op grond 
van deze wet niet vatbaar zijn voor beroep op de administratieve rechter.  
 
 
  
41 
 

aangezien in het Protocol 2019-2021 is bepaald “en verder”. Het financiële toezicht is daarbij voor 
(in ieder geval) drie jaar overeengekomen.  
De afspraken uit het Protocol 2019-2021 over de normen voor 2019 tot en met 2021 en verder, de 
begrotingsregels, financieel beheer en public private partnerships zijn in dit wetsvoorstel 
overgenomen, voor zover deze afspraken duidelijk en concreet genoeg zijn om als wettelijke 
bepalingen te kunnen worden opgenomen. Afspraken met inspanningsverplichtingen, zoals het 
streven naar duurzame overheidsfinanciën, en de verplichting voor Aruba om uiterlijk 31 januari 
2019 het financieel stelsel technisch uit te werken zijn niet overgenomen. Dit betekent dat voor 
Aruba dezelfde normen blijven gelden, die anders zijn dan de normen die gelden voor Curaçao en 
Sint Maarten. Voor Aruba gelden de afgesproken normen voor het financieringssaldo van de 
collectieve sector en de schuldquote en schuldreductie uit het Protocol 2019-2021. Verder moeten 
bij de beoordeling van de begroting van Aruba de begrotingsregels worden betrokken uit het 
Protocol 2019-2021. De normen in artikel 14 van de landsverordening wijken verder op sommige 
punten af van de normen in artikel 15 van de Rft. In de gevallen dat dit zich voordoet is er voor 
gekozen om voor Aruba de normen uit artikel 14 van de landsverordening te volgen.  
Voor Aruba gaat, als gevolg van de toetreding, gelden dat de Nederlandse Staat een lopende 
inschrijving heeft op geldleningen ten laste van het land Aruba. Dat is onder de Landsverordening 
Aruba financieel toezicht niet het geval. Aruba leent momenteel met name op de binnenlandse 
markt en gaat geldleningen aan buiten het Koninkrijk. 
In het wetsvoorstel wordt de instelling van het College Aruba financieel toezicht bij rijkswet 
vastgelegd. Ook het aantal leden en hoe de benoeming van de leden plaatsvindt is in dit 
wetsvoorstel opgenomen. De overige bepalingen in de Rft over het college komen overeen met de 
bepalingen in de landsverordening. Daarvoor hoeft niets aanvullend te worden geregeld. 
In het Protocol van 2 mei 2015 zijn ook aanvullende afspraken opgenomen. Deze aanvullende 
afspraken zijn herbevestigd in het Protocol 2019-2021. In de aanvullende afspraken in het Protocol 
van 2 mei 2015 zijn afspraken gemaakt over de rol van de Minister van Binnenlandse Zaken en 
Koninkrijksrelaties van Nederland bij het financieel toezicht. Die afspraken hebben onder andere 
betrekking op de rol van de Minister van Binnenlandse Zaken en Koninkrijksrelaties bij het College 
Aruba financieel toezicht (het doen van voordrachten aan de Koning tot benoeming van leden in dit 
college, de ter beschikking stelling van het personeel voor het secretariaat door de Minister van 
Binnenlandse Zaken en Koninkrijksrelaties, de kosten van het college, etc.), de vaststelling van de 
collectieve sector, de rol bij het geven van aanwijzingen door de raad van ministers van het 
Koninkrijk en de verplichting om aan het land Aruba een zienswijze te vragen. De aanvullende 
afspraken in het Protocol van 2 mei 2015 komen overeen met de relevante bepalingen uit de Rft. 
Deze afspraken met de regering van Aruba, waarin een rol is weggelegd voor de Minister van 
Binnenlandse Zaken en Koninkrijksrelaties, worden met dit wetsvoorstel voor Aruba wettelijk 
verankerd. 
Op een groot aantal punten komen de landsverordening en de huidige Rft overeen. Wanneer dit 
niet volledig het geval is, zijn de bepalingen van de Rijkswet aangehouden. Alleen bij een duidelijke 
aanvullende verplichting voor Aruba, zoals bij de mogelijkheid tot het geven van een aanwijzing tot 
toezending aan het College van de (ontwerp)jaarrekening, is dit voor Aruba in het wetsvoorstel 
overgenomen. 
§ 5.3 Verhouding tot nationale regelgeving 
Het financieel toezicht voor Aruba is nu geregeld in de landsverordening. Na de inwerkingtreding 
van het onderhavige voorstel is dit toezicht geregeld bij rijkswet. Aangezien de rijkswet van hoger 
orde is dan de landsverordening, bestaat als zodanig niet langer behoefte aan de landsverordening 
en kan die door het land Aruba worden ingetrokken. In de daartoe strekkende landsverordening 
dient overigens wel een overgangsrechtelijke voorziening te worden opgenomen die ertoe strekt 
dat de in de huidige landsverordening opgenomen verplichtingen voor het land Aruba en de 
daarmee verband houdende bevoegdheden van het CAft met betrekking tot de periode 
voorafgaand aan de inwerkingtreding van het onderhavige voorstel van rijkswet van kracht blijven. 
43 
 

II ARTIKELSGEWIJS 
 
HOOFDSTUK 1 ALGEMENE BEPALINGEN  
 
Artikel 1 (begripsbepalingen)  
 
Artikel 1 bevat de definities van belangrijke begrippen die op meerdere plaatsen in de Rijkswet 
Caribische hervormingsentiteit Aruba, Curaçao en Sint Maarten worden gebruikt.  
 
HOOFDSTUK 2 DE CARIBISCHE HERVORMINGSENTITEIT 
 
§ 2.1 Instelling en taken  
 
Artikel 2 (Caribische hervormingsentiteit)  
 
In dit artikel wordt de Caribische hervormingsentiteit ingesteld en daaraan rechtspersoonlijkheid 
naar Nederlands recht toegekend. In artikel 1, tweede lid, van Boek 2 van het Nederlands 
Burgerlijk Wetboek is namelijk bepaald dat andere lichamen dan de Staat, de provincies, de 
waterschappen en de andere lichamen waaraan krachtens de Grondwet verordenende bevoegdheid 
is verleend, slechts rechtspersoonlijkheid bezitten als dat uit het bij of krachtens de wet bepaalde 
volgt. Door het toekennen van rechtspersoonlijkheid kan de Caribische hervormingsentiteit als 
publiekrechtelijk zelfstandig bestuursorgaan op eigen titel – dat wil zeggen los van de Staat der 
Nederlanden – aan het civielrechtelijke rechtsverkeer deelnemen. Deelname aan het 
civielrechtelijke rechtsverkeer is noodzakelijk om onder meer economische activiteiten te kunnen 
initiëren als bedoeld in artikel 4, eerste lid, onder b, van deze wet. 
  
In het tweede lid is bepaald dat de Caribische hervormingsentiteit gevestigd zal zijn in Den Haag. 
Naast deze hoofdvestiging bestaat de mogelijkheid nevenvestigingen te plaatsen in de landen 
Aruba, Curaçao en Sint Maarten. 
 
Tot slot is in het vierde en laatste lid van dit artikel de Kaderwet zelfstandige bestuursorganen van 
toepassing verklaard op de Caribische hervormingsentiteit. De Kaderwet zelfstandige 
bestuursorganen bevat bepalingen over de vormgeving van, de informatievoorziening vanuit en de 
sturing en het toezicht op zelfstandige bestuursorganen zoals de Caribische hervormingsentiteit. 
Zie voor een nadere toelichting op het nut en de noodzaak voor het oprichten van de Caribische 
hervormingsentiteit de paragrafen 1.1 tot en met 1.3 van het algemene deel van deze memorie 
van toelichting. Voor een onderbouwing op de keuze om de entiteit in te richten als zelfstandig 
bestuursorgaan zij verwezen naar paragraaf 2.1 van het algemene deel van deze memorie van 
toelichting.  
 
Artikel 3 (doel)  
 
In dit artikel is omschreven welk doel de Caribische hervormingsentiteit nastreeft, namelijk om in 
de landen Aruba, Curaçao en Sint Maarten ondersteuning te bieden bij het doorvoeren van 
hervormingen van bestuurlijke aard, het realiseren van duurzame en houdbare overheidsfinanciën 
en het versterken van de weerbaarheid van de economie in deze landen. Voor een nadere 
toelichting hierop zij verwezen naar hoofdstuk 1 van het algemene deel van deze memorie van 
toelichting.  
 
Artikel 4 (taken)  
 
In het eerste lid van dit artikel zijn de taken omschreven waarmee de Caribische 
hervormingsentiteit is belast. Het op verschillende manieren bieden en verstrekken van zowel 
financiële als niet financiële steun en het houden van toezicht is gericht op het bevorderen van het 
doorvoeren van hervormingen van bestuurlijke aard, het realiseren van duurzame en houdbare 
45 
 

 
Tweede lid  
 
Om te voorkomen dat de Caribische hervormingsentiteit, het College Aruba financieel toezicht en 
het College financieel toezicht Curaçao en Sint Maarten dusdanig in elkaars vaarwater komen dat 
dit een effectieve en efficiënte taakuitoefening belemmert in plaats van versterkt is in het tweede 
lid van dit artikel bepaald dat de entiteit en de colleges een samenwerkingsprotocol vaststellen. Zij 
doen dit in overeenstemming met de minister.  
 
§ 2.2 Inrichting en samenstelling  
 
Artikel 7 (samenstelling, benoeming en besluitvorming)  
 
Eerste en tweede lid  
 
In dit artikel worden in aanvulling op de bepalingen uit hoofdstuk 2 van de Kaderwet zelfstandige 
bestuursorganen enkele eisen gesteld aan de vormgeving van de Caribische hervormingsentiteit. 
Zo is in het eerste lid geregeld dat de hervormingsentiteit uit drie leden bestaat, onder wie de 
voorzitter. De voorzitter vertegenwoordigt het zelfstandige bestuursorgaan in en buiten rechte.  
 
Derde en vierde lid  
 
In het derde lid is geregeld dat de leden van de Caribische hervormingsentiteit worden benoemd op 
grond van de deskundigheid die nodig is voor de uitoefening van de taken van de Caribische 
hervormingsentiteit en op grond van maatschappelijke kennis en ervaring. Zij zullen derhalve in 
ieder geval voldoende deskundigheid moeten hebben van de bestuurlijke omgeving waarin de 
Caribische hervormingsentiteit zich bevindt. Dit geldt naast de in artikel 13 van de Kaderwet 
zelfstandige bestuursorganen gestelde eis dat een lid van een publiekrechtelijk zelfstandig 
bestuursorgaan geen nevenfuncties mag vervullen die ongewenst zijn met het oog op de goede 
vervulling van zijn functie of de handhaving van zijn onafhankelijkheid of van het vertrouwen 
daarin. Hoewel het vervullen van andere functies door leden niet per definitie ongewenst is, moet 
worden vermeden dat een andere, tegelijkertijd beklede (neven)functie in de weg staat aan een 
goede functievervulling bij de Caribische hervormingsentiteit. Het hebben of aanvaarden van 
dergelijke functies moet daarom ook aan de minister worden gemeld, zodat voldaan kan worden 
aan de openbaarheid van nevenfuncties. In het vierde lid van dit artikel is bepaald dat de leden van 
de Caribische hervormingsentiteit in beginsel worden benoemd voor een periode van drie jaar. Na 
afloop van deze periode kunnen de leden eenmaal worden herbenoemd voor de duur van opnieuw 
drie jaar. Op grond van artikel 12 van de Kaderwet zelfstandig bestuursorganen is de minister 
degene die de leden benoemt. Mocht blijken dat een lid van de Caribische hervormingsentiteit bij 
nader inzien ongeschikt of onbekwaam is voor de functie die deze vervult of sprake zijn van andere 
zwaarwegende in de persoon van de betrokkene gelegen redenen dan is het ook aan de minister 
om deze persoon te schorsen of te ontslaan. 
 
Vijfde lid 
 
Het vijfde lid regelt dat de leden van de Caribische hervormingsentiteit bij meerderheid van 
stemmen beslissen. Als de stemuitslag onbeslist is, geeft de stem van de voorzitter doorslag. 
Omdat de Caribische hervormingsentiteit bestaat uit een oneven aantal leden, kunnen de stemmen 
alleen staken als niet alle leden bij de stemming aanwezig zijn. 
 
Artikel 8 (incompatibiliteiten)  
 
Gelet op de taken van de Caribische hervormingsentiteit is het van groot belang dat de leden geen 
nevenfuncties of andere betrekkingen vervullen die hun onafhankelijkheid zouden kunnen 
aantasten of in de weg zouden kunnen staan aan een goede vervulling van hun functie. In 
47 
 

§ 2.4 Toelating 
 
Artikel 13 (toelating) 
 
Voor de vervulling van hun functies is het noodzakelijk dat de leden van de Caribische 
hervormingsentiteit en de algemeen secretaris en medewerkers van de ambtelijke dienst die de 
Caribische hervormingsentiteit ondersteunt vrijelijk toegang hebben tot het grondgebied van de 
landen en dat zij daar mogen werken. Deze regeling geldt ook voor eventuele echtgenoten, 
geregistreerde partners en minderjarige kinderen van de leden van de Caribische 
hervormingsentiteit, de algemeen secretaris van de ambtelijke dienst en de medewerkers van de 
ambtelijke dienst.  
 
§ 2.5 Financiering Caribische hervormingsentiteit 
 
Artikel 14 (bezoldiging en overige apparaatsuitgaven)  
 
In dit artikel is bepaald dat de bezoldiging van de leden van de Caribische hervormingsentiteit en 
de algemeen secretaris en medewerkers van de ambtelijke dienst ten laste komen van de 
begroting van het Ministerie van Binnenlandse Zaken en Koninkrijksrelaties. Daarnaast komen ook 
alle personeelsuitgaven en materieeluitgaven van zowel de primaire als de ondersteunende 
processen ten laste van deze begroting. 
 
§ 2.6 Jaarverslag Caribische hervormingsentiteit 
 
Artikel 15 (jaarverslag) 
 
Op grond van artikel 18, eerste lid, van de Kaderwet zelfstandige bestuursorganen is de Caribische 
hervormingsentiteit verplicht om jaarlijks voor 15 maart een jaarverslag op te stellen. In een 
jaarverslag geeft een zelfstandig bestuursorgaan, zoals de Caribische hervormingsentiteit, een 
eigen weergave van de prestaties van het afgelopen jaar. Hieruit kan een beeld worden verkregen 
van het gevoerde beleid en de verrichte activiteiten. Hoewel een zelfstandig bestuursorgaan een 
jaarverslag in beginsel naar eigen inzicht mag inrichten, kan deze bij het opstellen van het 
jaarverslag niet voorbijgaan aan artikel 19, derde lid, van de Kaderwet zelfstandige 
bestuursorganen. Hierin is bepaald dat in een jaarverslag in ieder geval verslag wordt gedaan van 
de inspanningen die het zelfstandige bestuursorgaan verricht heeft met het oog op de tijdige 
voorbereiding en uitvoering, de kwaliteit van de daarbij gebruikte procedures, de zorgvuldige 
behandeling van personen en instellingen die met het bestuursorgaan in aanraking komen, de 
zorgvuldige behandeling van bezwaarschriften en klachten die worden ontvangen en het faciliteren 
van de mogelijkheid voor degenen die met het zelfstandige bestuursorgaan in contact komen om 
voorstellen tot verbeteringen van de werkwijzen en procedures te doen. De entiteit zal ten behoeve 
van de verantwoording van de uitgevoerde activiteiten en de daarmee gemoeide financiële 
middelen het jaarverslag (inclusief de jaarrekening en de controleverklaring) aan de Minister van 
Binnenlandse Zaken en Koninkrijksrelaties toezenden. De minister zal het verslag vervolgens delen 
met de overige ministers die het aangaat. Daarnaast zal het jaarverslag door de entiteit naar de 
beide kamers der Staten-Generaal, de ministerraden van Aruba en Sint Maarten, de raad van 
ministers van Curaçao en de Staten van Aruba, Curaçao en Sint Maarten worden gestuurd. 
 
Voor het tijdig verkrijgen van inzicht in de kosten zendt de entiteit de minister jaarlijks voor 1 
maart een ontwerpbegroting en jaarlijks voor 1 mei de begroting voor het daaropvolgende jaar. 
Gezien de diversiteit van de door de landen uit te voeren hervormingsprogramma’s (overheid en 
financiën, economische hervormingen, zorg en onderwijs, versterken rechtsstaat) zal de dekking 
van de financiële middelen niet alleen via de begroting van het ministerie van Binnenlandse Zaken 
en Koninkrijksrelaties lopen, maar afhankelijk van een specifiek hervormingsprogramma 
toegerekend worden aan een specifiek ministerie dat gerelateerd is aan de 
hervormingsprogramma’s. 
49 
 

Artikel 18 (aanwijzing deskundigen)  
 
Naast de financiële middelen die op grond van artikel 17 kunnen worden aangeboden en verstrekt, 
kan er ook ondersteuning worden geboden in de vorm van expertise. Waar mogelijk kan en zal de 
Caribische hervormingsentiteit deze andere vorm van ondersteuning zelf bieden, maar als er meer 
ondersteuning nodig is bijvoorbeeld bij het opstellen of herzien van wetgeving kan de entiteit de 
ministers die het aangaat verzoeken om een of meer onder hen ressorterende deskundigen ter 
beschikking te stellen. Op grond van dit artikel moeten de ministers in overeenstemming met Onze 
Minister deze deskundigen aanwijzen. De aangewezen deskundigen komen, voor zover zij de 
Caribische hervormingsentiteit bijstaan bij het verrichten van haar taken, onder haar 
verantwoordelijkheid te vallen. Het is overigens ook denkbaar dat de entiteit naast de steun vanuit 
de departementen externe expertise inhuurt.  
 
HOOFDSTUK 4 BEVOEGDHEDEN 
 
§ 4.1 Algemeen 
 
Artikel 19 (verstrekking van gegevens en inlichtingen en verlening van medewerking)  
 
In dit artikel wordt aan overheidsorganen en overheidsbedrijven de plicht opgelegd om wanneer de 
Caribische hervormingsentiteit daarom verzoekt iedere vorm van medewerking te verlenen. Dit kan 
dus verder gaan dan het enkel verstrekken van gegevens en inlichtingen. 
Medewerking, gegevens en inlichtingen worden door de Caribische hervormingsentiteit verlangd in 
het kader van de uitoefening van de taken genoemd in artikel 4, eerste lid, onder a, b en d. De 
gegevens die de entiteit nodig heeft voor het nemen van een subsidiebeschikking worden bij de 
aanvraag daarvan verstrekt. 
Voor de informatie-uitwisseling tussen de entiteit en de landen geldt vertrouwelijkheid als 
uitgangspunt. Daarnaast kunnen in grondrechten, zoals beschermd in internationale 
mensenrechtenverdragen waaraan het Koninkrijk is gebonden, grenzen zijn gelegen aan de 
mogelijkheden van deze informatie-uitwisseling.  
 
§ 4.2 Projecten en maatregelen van overheidsorganen en overheidsbedrijven 
  
Artikel 20 (ondersteuning van projecten en maatregelen)  
 
Dit artikel bevat de bevoegdheden die de Caribische hervormingsentiteit kan inzetten ter 
ondersteuning van de ontwikkeling en de uitvoering van projecten en maatregelen door 
overheidsorganen en overheidsbedrijven in de landen. Het gaat hierbij om het direct en indirect 
verstrekken van financiële middelen (onder a); om het ter beschikking stellen van deskundigheid 
en uitvoeringscapaciteit (onder b); en om de bevoegdheid om overheidsorganen en 
overheidsbedrijven te kunnen doorlichten (onder c).  
Voor een nadere toelichting zij verwezen naar paragraaf 3.4.1 van het algemene deel van deze 
memorie van toelichting.  
 
Artikel 21 (plan van aanpak)  
 
Ten behoeve van de ontwikkeling en uitvoering van een project of maatregel kan de Caribische 
hervormingsentiteit in overleg met de overheidsorganen en overheidsbedrijven die het aangaat een 
plan van aanpak opstellen. Het opstellen van een plan van aanpak kan behulpzaam zijn omdat het 
zorgt voor transparantie, concretisering en structurering van het betreffende project of de 
betreffende maatregel. Zo kan in een plan van aanpak bijvoorbeeld worden vastgesteld welke 
doelen de betrokken partijen pogen te bereiken met de uitvoering van het project of de maatregel, 
welke financiële en niet financiële middelen daarvoor nodig zijn en welk tijdspad de partijen voor 
ogen hebben. Deze maar ook andere onderdelen zijn opgesomd in het tweede lid van dit artikel als 
handvatten voor de inrichting van een plan van aanpak. Belangrijk is dat dit een niet limitatieve 
51 
 

Vierde lid  
 
In het vierde lid van dit artikel is bepaald dat het betrokken overheidsorgaan of overheidsbedrijf in 
kennis worden gesteld van het voornemen van de Caribische hervormingsentiteit tot het nemen 
van een besluit tot gehele of gedeeltelijke opschorting van de steunverlening. Hierbij wordt het 
overheidsorgaan of overheidsbedrijf ook ingelicht over de mogelijkheid tot het naar voren brengen 
van een zienswijze hieromtrent. Verder wordt ook de Minister van Binnenlandse Zaken en 
Koninkrijksrelaties op de hoogte gebracht van het feit dat de Caribische hervormingsentiteit 
overweegt om de steunverlening aan een overheidsorgaan of overheidsbedrijf uit de landen geheel 
of gedeeltelijk op te schorten.  
 
Voor een verdere toelichting op dit artikel zij verwezen naar paragraaf 3.7.1 van het algemene deel 
van de memorie van toelichting.  
  
Artikel 24 (voorziening)  
 
Op grond van dit artikel kan de Caribische hervormingsentiteit de Raad van Ministers van het 
Koninkrijk adviseren tot het treffen van een voorziening uit kracht van het Statuut, indien een 
besluit tot het geheel of gedeeltelijk opschorten van steunverlening, bedoeld in artikel 23, er niet 
toe heeft geleid dat het betrokken overheidsorgaan of overheidsbedrijf een project of maatregel 
alsnog op de in het landspakket of een plan van aanpak vastgestelde wijze uitvoert of de 
gevraagde medewerking verleent. Het advies van de entiteit geschiedt door tussenkomst van Onze 
Minister en dient te worden gemotiveerd. In deze motivering zal de entiteit moeten markeren 
waarom de schending door het betrokken overheidsorgaan of overheidsbedrijf een ingrijpen 
vanwege het Koninkrijk rechtvaardigt en waarom dit ingrijpen geschikt is om de betreffende 
schending ongedaan te maken.  
 
Krachtens het Statuut staan de Rijksministerraad in beginsel drie voorzieningen ter beschikking die 
deze op advies van de Caribische hervormingsentiteit kan aanwenden in het kader van artikel 24. 
In het Statuut zelf zijn dat de vernietigingsbevoegdheid die is opgenomen in artikel 50 en de 
taakverwaarlozingsprocedure die is opgenomen in artikel 51, eerste lid. Verder kan nog gedacht 
worden aan de aanwijzingsbevoegdheid van de regering van het Koninkrijk in artikel 15 Reglement 
Gouverneur. Het verdient de voorkeur dat motivering voor toepassing van een van deze 
instrumenten in verband kan worden gebracht met artikel 43 Statuut, waarin het beginsel van 
democratische rechtsstaat centraal staat. Noodzakelijk is dit echter niet, aangezien de betreffende 
instrumenten een ruimere strekking hebben dan alleen artikel 43 Statuut en ook inzetbaar zijn bij 
schending van een rijkswet. Wel gelden in dat geval dezelfde toepassingscriteria, zoals het 
evenredigheidsvereiste en de eis dat in het land zelf geen redres meer mogelijk is. De strengheid 
van de criteria hangt in dit verband af van het gekozen instrument. Overigens ligt het criterium van 
redres in zekere zin reeds besloten in het onderhavige voorstel, in die zin dat het land in kwestie 
uitdrukkelijk in de gelegenheid wordt gesteld om een schending te voorkomen dan wel ongedaan te 
maken. 
 
Voor een verdere toelichting op dit artikel zij verwezen naar paragraaf 3.7.1 van het algemene deel 
van de memorie van toelichting.  
 
§ 4.3 Economische projecten 
 
Artikel 25 (projectuitvoering)  
 
In dit artikel is uitgewerkt welke acties de Caribische hervormingsentiteit kan ondernemen gericht 
op het initiëren, bevorderen en uitvoeren van economische projecten. Voor een toelichting hierop 
zij verwezen naar paragraaf 3.4.2 van het algemene deel van deze memorie van toelichting.  
 
 
53 
 

Artikel 30 (beslistermijn)  
 
In dit artikel is bepaald dat de Caribische hervormingsentiteit binnen acht weken na ontvangst 
moet beslissen op een aanvraag van een beschikking tot subsidieverlening of subsidievaststelling. 
Wanneer de Caribische hervormingsentiteit niet in staat is om binnen de gestelde termijn een 
beslissing te nemen, dan deelt de entiteit dit mee aan de aanvrager. Naast de mededeling dat niet 
binnen acht weken een beslissing kan worden genomen, noemt de entiteit een zo kort mogelijke 
termijn waarbinnen de beslissing wel tegemoet kan worden gezien. Wanneer er helemaal geen 
beschikking wordt genomen binnen de in het eerste lid gestelde termijn of de termijn die op grond 
van het tweede lid door de Caribische hervormingsentiteit aan de aanvrager is medegedeeld dan 
moet dit worden beschouwd als een afwijzende beschikking. 
 
Artikel 31 (termijnen in verband met zaterdag, zondag en feestdagen)  
 
Onder deze wet geldt net als binnen het bestuursrecht van Nederland, Aruba, Curaçao en Sint 
Maarten dat als een termijn eindigt op een zaterdag, zondag of een algemeen erkende feestdag 
deze wordt verlengd tot en met de eerstvolgende dag die niet een zaterdag, zondag of feestdag is. 
In het tweede lid is bepaald dat onder het begrip ‘algemene erkende feestdag’ alle feestdagen 
worden vallen die genoemd zijn in de Algemene termijnenwet, de Algemene termijnenverordening 
van Aruba en de Algemene termijnenlandsverordeningen van Curaçao en Sint Maarten. 
 
Artikel 32 (rechtsbescherming)  
 
Het eerste lid van dit artikel bepaalt dat tegen een beschikking tot subsidieverlening, een 
beschikking tot subsidievaststelling en tegen de afwijzing daarvan door een belanghebbende 
beroep kan worden ingesteld. De belanghebbende moet zich als deze gebruik wil maken van dit 
beroepsrecht binnen zes weken na de dag waarop de beschikking is gegeven wenden tot het 
Gerecht in eerste aanleg van het Gemeenschappelijk Hof van Justitie van Aruba, Curaçao, Sint 
Maarten en van Bonaire, Sint Eustatius en Saba. In het tweede lid is geregeld dat tegen de 
uitspraak van het Gerecht in eerste aanleg hoger beroep kan worden ingesteld bij hetzelfde 
Gemeenschappelijk Hof van Justitie van Aruba, Curaçao, Sint Maarten en van Bonaire, Sint 
Eustatius en Saba. Het Gemeenschappelijk Hof zal hierbij afhankelijk van de voorliggende casus de 
regels hanteren die in de Landsverordeningen van Aruba, Curaçao en Sint Maarten zijn opgenomen 
over het administratief beroep.  
 
§ 4.5 Verscherpt financieel toezicht op de uitgaven van de landen 
 
Artikel 33 (instelling verscherpt financieel toezicht) 
 
Voor een toelichting op de instelling van verscherpt financieel toezicht zij verwezen naar paragraaf 
3.8 van het algemene deel van deze memorie van toelichting. 
 
Artikel 34 (onthouding goedkeuring)  
 
Daar waar verscherpt financieel toezicht is ingesteld op (een deel van) de uitgaven van een land, 
kan de in het kader van dit verscherpte toezicht vereiste goedkeuring alleen worden onthouden 
wegens strijd met het recht of strijd met het algemene financiële belang.  
Strijd met het recht ziet primair op strijd met het in deze rijkswet en de Rijkswet financieel toezicht 
bepaalde en ziet eveneens op strijd met de eigen begroting. Dit laat onverlet dat er ook andere 
juridische grenzen kunnen zijn waaraan door het College (Aruba) financieel toezicht kan worden 
getoetst. 
Strijd met het algemene financiële belang ziet op het financiële belang van het betrokken land. Met 
het gebruik van deze term wordt beoogd aan te sluiten bij vergelijkbare regelingen in Nederlandse 
wetgeving, zoals de Gemeentewet en de Provinciewet. 
55 
 

Artikel 41 (geldleningen)  
 
Op dit artikel is reeds uitvoerig ingegaan in paragraaf 3.7.1 van het algemeen deel. Aan die 
uiteenzetting zij hier nog toegevoegd dat het derde lid van artikel 41, evenals de andere 
toezichtprocedures in dit voorstel, voorziet in het principe van hoor en wederhoor. Verder verdient 
het opmerking dat het rechtsgevolg dat in het tweede lid van artikel 41 wordt verbonden aan een 
negatieve beoordeling door de Caribische hervormingsentiteit aangaande het voornemen tot het 
aantrekken van een geldlening door het bestuur van een land alleen toeziet op leningen via de 
lopende inschrijving van de Nederlandse Staat. Het staat de landen formeel gesproken in een 
dergelijk geval vrij om te proberen een buitenlandse geldlening aan te trekken. Op grond van 
artikel 29 Statuut geschiedt het aantrekken van een dergelijke lening echter in overeenstemming 
met de regering van het Koninkrijk. Het tweede lid van deze bepaling in het Statuut formuleert als 
regel dat de Rijksministerraad zich met een buitenlandse geldlening verenigt, tenzij de belangen 
van het Koninkrijk zich daartegen verzetten. Of van dit laatste sprake is, vergt een eigenstandige 
afweging van de Rijksministerraad, die normaal gesproken gepaard gaat met de nodige 
terughoudendheid. Zolang deze rijkswet van kracht is, ligt het evenwel in de rede dat genoemde 
belangen van het Koninkrijk worden beoordeeld tegen de achtergrond van het stelsel hiervan.  
 
HOOFDSTUK 5 AANVULLING EN WIJZIGING  
 
Artikelen 42 en 43 regelen de toetreding van het land Aruba tot de Rijkswet financieel toezicht 
Curaçao en Sint Maarten. Voor een nadere toelichting hierop zij verwezen naar hoofdstuk 5 van het 
algemene deel van deze memorie van toelichting. 
 
HOOFDSTUK 6 SLOTBEPALINGEN  
 
Artikel 44 (inwerkingtreding, verval en beëindiging)  
 
De werkzaamheden van de Caribische hervormingsentiteit hebben een tijdelijk karakter. Met het 
oog hierop bevat het wetsvoorstel een horizonbepaling: deze consensusrijkswet vervalt zes jaar na 
inwerkingtreding ervan. Verlenging is mogelijk, zij het alleen in onderlinge overeenstemming en 
telkens voor een periode van twee jaar. Lid 2 voorziet daarbij ook in de mogelijkheid dat slechts 
een deel van de oorspronkelijk deelnemende landen gebruik maakt van de 
verlengingsmogelijkheid. De in dit artikellid bedoelde overeenstemming ziet op de 
overeenstemming tussen het Caribische land (dan wel de Caribische landen) in kwestie enerzijds 
en Nederland anderzijds. 
  
Voortijdige beëindiging van deze consensusrijkswet wordt mogelijk gemaakt door lid 3. De regeling 
hiervan is zodanig vormgegeven dat aan geen van de deelnemende landen een eenzijdig 
opzegrecht toekomt. Wel voorziet deze regeling in de mogelijkheid dat Nederland met afzonderlijke 
landen overeenkomt dat deze onderlinge regeling tussen hen kan worden beëindigd zonder dat dit 
gevolgen heeft voor de andere betrokken landen. In dat geval hebben die andere landen hierin dan 
ook geen zeggenschap. 
 
Voor de goede orde zij erop gewezen dat deze horizonbepaling niet ziet op de wijzigingen die in 
(hoofdstuk 5 van) dit voorstel van rijkswet worden aangebracht in de Rft. Hoofdstuk 5 van dit 
voorstel is na de inwerkingtreding van het onderhavige voorstel van rijkswet immers terstond 
uitgewerkt. De Rft voorziet zelf ook in een horizonbepaling (artikel 35). Die gaat ook gelden voor 
het land Aruba. 
57 
 

