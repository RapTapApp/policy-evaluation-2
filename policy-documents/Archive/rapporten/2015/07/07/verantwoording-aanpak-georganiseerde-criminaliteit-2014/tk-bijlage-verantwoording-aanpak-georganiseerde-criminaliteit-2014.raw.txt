 
  
 
 
      
 
 
Verantwoording aanpak  
georganiseerde criminaliteit 2014 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Status:     Definitief 
 
Datum:    23 juni 2015 
 
 
 
 
 

Inleiding 
 
In deze rapportage maken het College van procureurs-generaal en de Korpsleiding van de 
Nationale Politie inzichtelijk op welke manier de georganiseerde ondermijnende criminaliteit in 
2014 is aangepakt en welke resultaten dat heeft opgeleverd.  
1
De volgende thema’s staan daarin centraal : 
 smokkel van of grensoverschrijdende handel in cocaïne of heroïne; 
 productie van of (nationale en internationale) handel in synthetische drugs; 
 Hennepteelt; 
 smokkel van of grensoverschrijdende handel in mensen; 
 witwassen; 
 zware milieucriminaliteit; 
 financieel economische criminaliteit (Finec) die wordt aangepakt door het Functioneel (FP) 
2
Parket en de Bijzondere Opsporingsdiensten (BOD-en) ; 
 ideologisch gemotiveerde zware en georganiseerde misdaad, waaronder terrorisme en 
extreme vormen van activisme; 
 smokkel van of grensoverschrijdende handel in vuurwapens en explosieven; 
 Hollandse netwerken, de aanpak van de belangrijkste subjecten in de Nederlandse 
georganiseerde criminaliteit. Zij zijn actief op o.a. bovengenoemde thema’s en vaak 
betrokken bij levensdelicten. 
In het vervolg van de rapportage worden deze thema’s aangeduid als ‘de prioritaire 
aandachtsgebieden’.  
 
Terminologie 
In deze rapportage komen de begrippen ondermijning, georganiseerde criminaliteit en prioritaire 
aandachtsgebieden voor. Dat zijn geen synonieme, maar wel overlappende begrippen. In zijn 
algemeenheid kan gesteld worden dat georganiseerde criminaliteit op de prioritaire 
aandachtsgebieden als ondermijnend voor de rechtsstaat beschouwd kan worden. Maar ook niet-
georganiseerde criminaliteit op deze aandachtsgebieden en criminaliteit op andere thema’s 
kunnen ondermijnend zijn, dat wil  zeggen dat deze vormen van criminaliteit (het vertrouwen in) 
maatschappelijke structuren schaden.  
 
Uitgangspunt van het OM is dat alle vormen van milieucriminaliteit en financieel-economische 
criminaliteit in principe een ondermijnend karakter hebben. Het gaat daarbij om vormen van 
criminaliteit met (potentieel) ingrijpende gevolgen voor maatschappelijke systemen, instituties, 
sociale verbanden en structuren. In deze context wordt ook organisatiecriminaliteit als 
georganiseerde criminaliteit beschouwd.  
 
Voor het georganiseerde karakter van de ondermijnende criminaliteit wordt in deze rapportage 
het begrip crimineel samenwerkingsverband (csv) gehanteerd. Daarbij past echter de 
kanttekening dat uit opsporingsonderzoeken blijkt dat het doorgaans niet gaat om vaste 
organisatiestructuren, maar veeleer om fluïde netwerken van individuen die al naar gelang de 
behoefte samenwerkingsrelaties aangaan. De term csv is hier dan ook bedoeld als 
containerbegrip voor al deze criminele samenwerkingsvormen. 
 
 
                                                            
 
1
 Met het oog op de doelstelling (2010-2014) voor de aanpak van georganiseerde criminaliteit die de Minister 
van Veiligheid en Justitie heeft gesteld in het programma Nederland Veiliger, het Nationaal Dreigingsbeeld 2008 
en in verband met de vergelijkbaarheid met voorgaande jaren. 
2
 Daarbij gaat het om een grote verscheidenheid aan criminaliteitsvormen, variërend van bijvoorbeeld 
beleggingsfraude, fraude in de zorgsector, faillissementsfraude tot georganiseerde illegale handel in bedreigde 
diersoorten. 
_________________________________________________________________________________________ 
Verantwoording aanpak georganiseerde criminaliteit 2014 p. 3/38 
  
 

1. Doelstelling en resultaten  
 
Om de georganiseerde misdaad terug te dringen is afgesproken dat in 2014 het aantal aangepakte 
criminele samenwerkingsverbanden (csv’s) is verdubbeld ten opzichte van 2009 (+100 procent), 
met name op de aandachtsgebieden mensenhandel, drugshandel en -productie, witwassen en 
financieel-economische criminaliteit. De doelstelling vloeit voort uit het in 2009 gesignaleerde 
handhavingstekort in de haalcriminaliteit. OM en politie gaven toen aan slechts 20% van de 
bekende csv’s te kunnen aanpakken, onder meer als gevolg van schaarse opsporingscapaciteit. 
Met een stijging van het aantal projectmatige strafrechtelijke onderzoeken op de genoemde 
thema’s van 113 procent is de verdubbelingsdoelstelling gehaald. 
 
Dit eindresultaat is de afgelopen vijf jaar bereikt door grote inzet en focus van de politie-
4
eenheden en OM-parketten , onder moeilijke omstandigheden. Ook afgelopen jaar hadden onze 
organisaties te maken met grote veranderingen en bezuinigingen. Hoewel de cijfers op het eerste 
gezicht wellicht anders doen vermoeden, was het bereiken van de doelstelling in 2014 zeker geen 
vanzelfsprekende zaak. Gegeven de beschikbare capaciteit van politie en OM, verwachten wij dat 
dat evenmin het geval zal zijn voor het bereiken van de doelstelling in de Veiligheidsagenda 2015-
2018.  
 
Politie- en OM-capaciteit is per definitie schaars, maar het afgelopen jaar was de druk daarop 
verhoudingsgewijs nog hoger dan in voorgaande jaren. Op het onderzoek naar de ramp met de 
MH17 is vanzelfsprekend groot ingezet en ook de opkomst van het gewelddadig jihadisme en de 
(voorbereiding van) de Nuclear Security Summit hebben veel capaciteit gevergd. Consequentie 
daarvan was de beslissing om een aantal grote projectmatige onderzoeken naar georganiseerde 
criminaliteit op met name heroïne en cocaïne te temporiseren. Het Landelijk Parket en de 
Landelijke Eenheid hebben hun doelstelling vooral gehaald door de witwasaanpak die in 2014 
een groot aantal onderzoeken heeft opgeleverd. De bestrijding van witwassen is een effectieve 
manier om georganiseerde criminaliteit aan te pakken, die ook past in de geïntensiveerde 
aandacht voor het afpakken van crimineel vermogen onder het motto ‘misdaad mag niet lonen’. 
Met name in arrondissementsparketten en eenheden betekent dit dat vaker een keuze wordt 
gemaakt om een onderzoek primair of uitsluitend te richten op witwassen in plaats van op het 
gronddelict. In de cijfers sinds 2009 is die ontwikkeling zichtbaar. Hij past ook in een bredere 
actuele ontwikkeling, waarbij steeds wordt gezocht naar de meest effectieve onderzoeksstrategie 
en mix van interventies om georganiseerde ondermijnende criminaliteit aan te pakken. De 
richting die daarin wordt gezocht is die van een integrale aanpak waarbij langdurige en 
diepgaande projectmatige onderzoeken gecombineerd worden met kleinere (projectmatige) 
onderzoeken, korte klappen en niet-strafrechtelijke interventies. Op die zogenaamde dynamische 
interventies in de criminele infrastructuur wordt op dit moment het meest expliciet ingezet bij de 
geïntensiveerde aanpak van ondermijning in Zuid-Nederland. Het betreft een werkwijze waarbij 
wordt gewerkt vanuit een criminaliteitskaart waarop netwerken, subjecten en facilitors in kaart 
worden gebracht en die vanuit onderzoeken steeds wordt geactualiseerd en aangevuld. 
 
Dat de doelstelling is gehaald, betekent geenszins dat er geen zorgen zijn over de wijze waarop 
ondermijnende criminaliteit zich in Nederland manifesteert. De ontwikkelingen op het terrein 
van liquidaties, motorbendes en hennepteelt laten zien dat georganiseerde misdaad hardnekkig is 
en steeds nieuwe wegen naar financieel gewin zoekt. De bestrijding van georganiseerde misdaad 
moet dan ook vasthoudend en meerjarig zijn. Een integrale aanpak is daarbij essentieel.  
Met partners wordt overlegd welke mix van strafrechtelijke, bestuurlijke, fiscale en andere 
interventies het effectiefst is om de achterliggende problematiek terug te dringen. Deze 
manier van werken wordt steeds vanzelfsprekender. De aanpak van OMG’s is een voorbeeld van 
een landelijke integrale aanpak, waarin OM, politie, Belastingdienst, FIOD, KMar, burgemeesters 
                                                            
 
4
 En in de eerste jaren deels ook door betere registratie. 
_________________________________________________________________________________________ 
Verantwoording aanpak georganiseerde criminaliteit 2014 p. 5/38 
  
 

 
 
2. Cijfers en analyse 
 
2.1 Algemeen  
Met een stijging van bijna 213% ten opzichte van het aantal in 2009 strafrechtelijk aangepakte 
csv’s is de doelstelling voor 2014, zijnde een verdubbeling ten opzichte van 2009, ruimschoots 
gehaald. Dat is de belangrijkste conclusie die kan worden getrokken uit de in overzicht 1 
gepresenteerde cijfers over het aantal onderzoeken naar csv’s (1130 in totaal) op de speerpunten 
uit het programma Nederland Veiliger.  
 
Overzicht 1 
Aantal csv‐onderzoeken 
 Onder  % groei t.o.v. 
gezag van  2009  2010  2011 2012 2013 2014 2009
AP's  217  256  259 330 437 489 225
LP  168  217  185 253 280 355 211
5
FP  146   ‐  176 205 235 286 196
Totaal  531  619  620 788 952 1130 213
 
In de paragrafen 2.2 t/m 2.4 wordt cijfermatig inzicht gegeven in de strafrechtelijke aanpak van 
georganiseerde misdaad in 2014. In aansluiting op de doelstelling voor 2014 is daarbij veel 
aandacht voor projectmatige opsporingsonderzoeken op de prioritaire aandachtsgebieden. Maar 
ook worden cijfers gepresenteerd over projectmatige onderzoeken die zich richten op 
georganiseerde criminaliteit op andere aandachtsgebieden en over andersoortige onderzoeken 
die zich richten op georganiseerde criminaliteit. Tevens is er aandacht voor het aantal opgelegde 
vrijheidsstraffen en taakstraffen. Paragraaf 2.5 geeft enige cijfers over internationale opsporing. En 
paragraaf 2.6 bevat cijfermateriaal over ontneming en geldboetes. Waar relevant zijn de cijfers 
voorzien van een korte toelichting.  
 
Achtereenvolgens worden de cijfers van de arrondissementsparketten/regionale eenheden, 
Landelijk Parket/Landelijke Eenheid en Functioneel Parket gepresenteerd. De cijfers betreffen 
dezelfde categorieën onderzoeken (op dezelfde aandachtsgebieden) als in voorgaande jaren en 
zijn daarmee dus vergelijkbaar. Ter vergelijking zijn ook de cijfers uit die jaren gegeven.  
 
Het cijfermatige beeld wordt in paragraaf 2.7 aangevuld met een beschrijving van een aantal in de 
opsporingsonderzoeken gesignaleerde ontwikkelingen in de georganiseerde criminaliteit en de 
aanpak ervan. 
 
2.2 Landelijk Parket en Landelijke Eenheid  
In 2014 hebben het Landelijk Parket en de Landelijke Eenheid veel capaciteit ingezet op de 
(voorbereiding van de) Nuclear Security Summit (NSS) en het opsporingsonderzoek naar de ramp 
met vlucht MH-17 (onderzoek PRIMO). De consequentie daarvan was de beslissing om een 
aantal grote en projectmatige onderzoeken naar georganiseerde criminaliteit op met name 
heroïne en cocaïne te temporiseren of te stoppen. Het Landelijk Parket en de Landelijke Eenheid 
hebben hun doelstelling vooral gehaald door de witwasaanpak die in 2014 een groot aantal 
onderzoeken heeft opgeleverd. 
 
                                                            
 
5
 In 2009 werden de resultaten van het FP nog niet meegenomen in de rapportage. De 0-meting in 2009 (146) is 
geconstrueerd, ervan uitgaand dat in 2011 de doelstelling voor dat jaar was gehaald. 
_________________________________________________________________________________________ 
Verantwoording aanpak georganiseerde criminaliteit 2014 p. 7/38 
  
 

Overzicht 4: vrijheidsstraffen in eerste aanleg uit onderzoeken op prioritaire aandachtsgebieden 
< 1 1 ≤2 2 ≤5 ≥ 5 
Aandachtsgebied totaal 
jaar jaar jaar jaar 
Cocaïne en heroïne 9 5 10 10 34 
Mensenhandel en mensensmokkel 21 5 4 2 32 
Synthetische drugs 6 3 10 2 21 
Witwassen 14 10 2 1 27 
Ideologisch - - - - - 
Hennep 9 3 1 - 13 
Vuurwapens en explosieven - - - - - 
Hollandse Netwerken 18 4 2 1 25 
Totaal 77 30 29 16 152 
 
Overzicht 5 geeft het aantal taakstraffen (=verzamelnaam voor werk- en leerstraffen) die in 2014 
in eerste aanleg zijn voortgevloeid uit onderzoeken op prioritaire aandachtsgebieden. Het 
7
grootste deel hiervan betrof werkstraffen . In 34 van de 49 gevallen was er sprake van een 
combinatie met een vrijheidsstraf. 
 
Overzicht 5: taakstraffen uit onderzoeken op de prioritaire aandachtsgebieden 
Aandachtsgebied Aantal 
Cocaïne en heroïne 3 
Mensenhandel en mensensmokkel 20 
Synthetische drugs 2 
Witwassen  6 
Ideologisch - 
Hennep 9 
Vuurwapens en explosieven  - 
Hollandse netwerken 9 
Totaal  49 
 
 
2.3. Arrondissementsparketten en regionale eenheden 
Naast projectmatige onderzoeken op de prioritaire aandachtsgebieden, zijn in 2014 projectmatige 
onderzoeken uitgevoerd op andere thema’s, evenals TGO-onderzoeken met een link naar 
georganiseerde criminaliteit en korte klap- en reguliere onderzoeken op de prioritaire 
aandachtsgebieden. Grofweg kan het onderscheid als volgt gemaakt worden. Bij korte klappen 
gaat het om ingrijpen op kansen en incidenten, bijvoorbeeld om het onderscheppen van een 
cocaïne-transport of het ontruimen van een MDMA-lab.  Bij reguliere onderzoeken wordt 
doorgerechercheerd op een incident. Een projectmatig onderzoek is gepland, grondig voorbereid 
en langerdurend. TGO-onderzoeken worden gestart wanneer acuut grootschalig en ingewikkeld 
recherche-onderzoek nodig is, waarbij geen verdachte bekend is. Veelal gaat het hierbij om 
levensdelicten. In de context van deze rapportage gaat het dan bijvoorbeeld om liquidaties in het 
criminele circuit. Voor de samenstelling van een TGO worden tijdelijk rechercheurs aan andere 
opsporingsteams onttrokken, bijvoorbeeld van teams die werken aan een projectmatig 
onderzoek.  
 
                                                            
 
7
 De precieze verhouding is door de koppeling van systemen niet aan te geven.  
_________________________________________________________________________________________ 
Verantwoording aanpak georganiseerde criminaliteit 2014 p. 9/38 
  
 

 
Overzicht 9 laat het aantal projectmatige onderzoeken zien op andere thema’s dan primair de 
prioritaire aandachtsgebieden. Het betreft onderzoeken in de tactische fase en de vervolgingsfase 
in eerste aanleg. Bezien in relatie tot de projectmatige onderzoeken op prioritaire 
aandachtsgebieden (overzicht 6), geven deze aantallen een indicatie van het gewicht dat aan deze 
overige thema’s in de praktijk wordt toegekend binnen de aanpak van georganiseerde misdaad. 
Bij vermogenscriminaliteit kan het bijvoorbeeld gaan om een onderzoek naar een gewelddadige 
groep die zich met ram- en plofkraken bezig houdt of een groep die door heel Nederland 
trekkend inbraken pleegt (mobiel banditisme). 
 
Bij een deel van deze onderzoeken is het tweede aandachtsgebied waar het onderzoek zich op 
richt één van de prioritaire aandachtsgebieden. Vaak betreft dat witwassen. Voor een deel 
betreffen de 106 onderzoeken thema’s waarop landelijke doelstellingen of programma’s bestaan 
10 11
(HIC , OMG’s ). De genoemde cijfers betreffen slechts een deel van de aanpak van zo’n thema, 
namelijk het georganiseerde aspect ervan dat is aangepakt middels projectmatige 
opsporingsonderzoeken.  
 
Hoewel landelijk het aantal kapitale delicten daalt, blijken levensdelicten vaker te maken te 
hebben met ondermijningscriminaliteit: afrekening als onderdeel van de interne 
geweldsstructuur. Deze levensdelicten zijn moeilijk op te lossen en de opsporingsonderzoeken 
hiernaar zijn dan ook zeer arbeidsintensief. 
 
Overzicht 9: projectmatige onderzoeken op andere aandachtsgebieden 
Aandachtsgebied 2012 2013 2014 
OMG’s 3 6 7 
Fraude 52 48 45 
Geweldsdelicten 15 12 12 
Vermogensdelicten 40 47 37 
Levensdelicten 2 6 5 
Totaal  112 119 106 
 
Overzicht 10 geeft het aantal opgelegde vrijheidsstraffen weer dat in 2014 uit projectmatige 
onderzoeken op de prioritaire aandachtsgebieden is voortgevloeid. De vergelijkbare cijfers over 
2013, 2012, 2011, 2010 en 2009 liggen op respectievelijk 235, 231, 250, 182 en 227. 
Naar aanleiding van een toezegging van de minister aan de Tweede Kamer wordt in de loop van 
2015 in opdracht van het Openbaar Ministerie een beleidsonderzoek verricht naar de 
ontwikkeling van vrijheidsstraffen in relatie tot de aanpak van criminele 
samenwerkingsverbanden. Voorzienbaar is dat de eerste resultaten van dit onderzoek eind 2015 
beschikbaar zullen komen. 
 
 
                                                            
 
10
 High Impact Crimes, zoals overvallen. 
11
 Outlaw motorcycle gangs, ook wel aangeduid als 1% MC’s. 
_________________________________________________________________________________________ 
Verantwoording aanpak georganiseerde criminaliteit 2014 p. 11/38 
  
 

2.4 Functioneel Parket en Bijzondere Opsporingsdiensten 
In overzicht 13 is het aantal onderzoeken weergegeven dat onder gezag van het Functioneel 
Parket (FP) is uitgevoerd. Het betreft zowel onderzoeken in de tactische fase als in de 
vervolgingsfase in eerste aanleg. Het betreft onderzoeken door met name FIOD, Inspectie SZW, 
NVWA-IOD, VROM-IOD en politie (Interregionale Milieuteams en regionale eenheden). Sinds de 
rapportage over 2012 wordt over de FP-onderzoeken gerapporteerd in 4 thematische 
hoofdcategorieën.  
 
Overzicht 13 
Aandachtsgebied 2011 2012 2013 2014 
Finec 116 113 110 154 
Mensenhandel   8 10 12 16 
Milieu 31 42 52 73 
Witwassen 21 40 61 43 
13
Totaal 176 205 235 286 
 
 
In overzicht 14 zijn de vrijheidsstraffen gegeven die in 2014 in eerste aanleg zijn opgelegd in FP-
zaken. Vergelijkbare cijfers over 2013 en 2012 waren respectievelijk 88 en 64.  
 
Overzicht 14 
< 1 jaar 1 ≤2 jaar 2 ≤5 jaar ≥ 5 jaar totaal 
 45 23 16 - 84 
 
Taakstraffen 
In 2014 werden in eerste aanleg 54 taakstraffen opgelegd in FP-zaken, waarvan 24 in combinatie 
met een vrijheidsstraf. 
 
2.5 Joint Investigation Teams (JIT) en parallelle onderzoeken 
Op de prioritaire aandachtsgebieden werd in totaal 12 keer met het buitenland samengewerkt in 
een gezamenlijk onderzoeksteam (JIT, negen keer) of parallel onderzoek (drie keer).  
Daarnaast werd door het Landelijk Parket en de Landelijke eenheid in het onderzoek Primo (MH 
17) met een groot aantal landen samengewerkt in een omvangrijk JIT. 
 
2.6 Ontneming en geldboete 
In 2014 zijn door de rechter  ontnemingsmaatregelen opgelegd voor een totaalbedrag van 
ongeveer € 73 miljoen, gerelateerd aan een aantal delicten die vallen onder de prioritaire 
aandachtsgebieden. Het grootste deel van de opgelegde maatregelen betrof strafzaken ter zake 
14
van Opiumwetdelicten (ongeveer € 65 miljoen), witwassen (€ 4 miljoen ) en deelname aan een 
criminele organisatie (ongeveer € 3 miljoen). De door het OM in de betreffende zaken gevorderde 
ontneming bedroeg bijna € 210 miljoen. Het vergelijkbare totaalbedrag aan opgelegde 
ontnemingsmaatregelen in 2013 was € 86 miljoen (door het OM gevorderd € 174 miljoen). De 
gerealiseerde incasso op de prioritaire thema’s binnen de aanpak van georganiseerde 
                                                            
 
13
 Hiervan waren 53 onderzoeken door de politie. 
14
 De daling in het opgelegde ontnemingsbedrag voor witwasdelicten (in 2013 nog € 34 miljoen) is 
waarschijnlijk (grotendeels) te wijten aan de beperkende jurisprudentie van de Hoge Raad met betrekking tot de 
witwaskwalificatie van het voorhanden hebben van uit eigen misdrijf verkregen contante gelden. 
_________________________________________________________________________________________ 
Verantwoording aanpak georganiseerde criminaliteit 2014 p. 13/38 
  
 

medewerkers. Dit komt neer op een totaal van 125 medewerkers welke vanuit vaste 
ondermijningsteams zijn gaan opereren (dedicated capacity), onder een programmasturing. Er is 
een integrale aanpakstrategie ontwikkeld om de criminele infrastructuren en bedrijfsprocessen te 
verstoren door veelvuldig, zichtbaar en gecoördineerd interventies uit te voeren met de partners. 
Door middel van - in beginsel veelal - korte klappen (direct en zichtbaar reageren op signalen van 
georganiseerde misdaad) wil de georganiseerde overheid aan de georganiseerde misdaad laten 
zien dat actief wordt opgetreden. De korte-klaponderzoeken leveren veel actuele 
opsporingsinformatie op over criminele kopstukken. Door de veelheid aan interventies worden 
de criminele netwerken verstoord. 
De aanpak van de ondermijnende criminaliteit in Zuid-Nederland richt zich op de 
georganiseerde hennepteelt, de productie en handel in synthetische drugs en de gevolgen 
daarvan, zoals dumpingen van drugsafval. Daarbij wordt gefocust op het afpakken van crimineel 
verkregen vermogen, de vermenging onderwereld-bovenwereld en de rol van Outlaw Motorcycle 
Gangs. Inmiddels is binnen het project een groot aantal succesvolle interventies gepleegd, 
waarbij verschillende synthetische drugslaboratoria en hennepkwekerijen en stekkerijen zijn 
ontmanteld en grote hoeveelheden verdovende middelen en grondstoffen voor verdovende 
middelen zijn aangetroffen. Daarmee kan de start van deze innovatieve aanpak van 
georganiseerde criminaliteit als succesvol worden bestempeld. De indruk bestaat echter dat de 
intensivering van de aanpak van ondermijning in Zuid-Nederland leidt tot een verplaatsingseffect 
van de drugscriminaliteit. Elders in Nederland worden de laatste tijd steeds vaker grote 
hennepkwekerijen ontdekt, evenals drugslaboratoria.  
 
Criminelen zijn vaak multi-plegers op drugsgebied; ze handelen in meerdere verboden middelen. 
Via Schiphol vindt vooral internationale handel van cocaïne plaats. Prioriteit ligt daar bij csv’s die 
gebruik maken van corrupte contacten op Schiphol. Turkse csv’s houden zich (van oudsher) 
bezig met heroïnehandel. Er lijkt sprake te zijn van vooral doorvoer naar het buitenland, daar de 
hoeveelheid heroïne te groot is voor de Nederlandse markt. 
 
Vanuit Limburg werden meerdere onderzoeken gericht op internationale drugshandel vanuit 
Nederland naar kopers in België en Frankrijk. Daarnaast werden voor de productie van 
synthetische drugs in Nederlandse laboratoria chemicaliën bij legale leveranciers in België 
aangekocht. Verder blijken Limburgse, Brabantse en Belgische verdachten samen te werken voor 
de invoer van cocaïne vanuit Zuid-Amerika via het Caribisch gebied en de haven van Antwerpen 
naar Nederland. Tot slot valt de betrokkenheid op van Vietnamese migranten in België en 
Nederland die als leidinggevende betrokken zijn bij het bedrijfsmatig, professioneel inrichten en 
exploiteren van hennepplantages. 
 
Witwassen 
Het aantal witwasonderzoeken neemt toe, vaak in combinatie met georganiseerde hennepteelt. 
Die aanpak is effectiever dan enkel het klassieke aanpakken op het gronddelict. In veel gevallen 
waarin het oppakken van een onderzoek langs traditionele opsporingsmethodieken op de 
barrière van capaciteitsgebrek stuit, blijkt het wel mogelijk om een strafrechtelijk onderzoek op 
dezelfde subjecten te starten maar dan vanuit een financiële invalshoek. Er hoeft dan niet achter 
de spreekwoordelijke kilo’s aangejaagd te worden (die letterlijk inmiddels weer weg zijn), maar de 
focus ligt daarentegen op de euro’s, de geldstromen die altijd traceerbaar blijven. Door de focus 
op witwassen wordt een aantal zaken gezien waarin boven- en onderwereld elkaar raken 
(investering in horeca, luxueuze voertuigen, vastgoed). Het eerste vastgoed wordt bijvoorbeeld 
aangeschaft middels valse werkgeversverklaringen. Het vaststellen van dergelijke 
hypotheekfraude is dan een bijkomend fenomeen dat goede aanknopingspunten biedt voor het 
opwerpen van barrières voor het verhullen van criminele gelden. 
 
Liquidaties 
Er is een toename van het aantal liquidaties binnen de georganiseerde misdaad, waarbij steeds 
vaker excessief geweld met gebruikmaking van zware wapens in de publieke ruimte wordt 
gebruikt met groot risico op slachtoffers onder onschuldige omstanders.  
_________________________________________________________________________________________ 
Verantwoording aanpak georganiseerde criminaliteit 2014 p. 15/38 
  
 

goed in Marokko, Turkije en Oost-Europa. Afpakken in ondermijningszaken wordt dus steeds 
meer afhankelijk van een lange adem en de internationale component. 
 
Bijzondere opsporingsmiddelen 
Het communicatiegebruik van verdachten verandert voortdurend. Daarbij wordt steeds meer 
gebruik gemaakt van whatsapp, internet en andere communicatiemethoden.  
 
In toenemende mate wordt Opnemen van Vertrouwelijke Communicatie (OVC), na een 
machtiging van de rechter-commissaris, ingezet in auto en woning, met wisselend succes. 
Sommige vernieuwende technische middelen kunnen echter nog niet worden benut, aangezien 
daarvoor de wettelijke grondslag ontbreekt.  
 
Voorts wordt opgemerkt dat interceptie een steeds geringere rol in ondermijningsonderzoeken 
zal gaan spelen en dat ‘human intelligence’ een steeds belangrijkere rol zal krijgen. Er worden 
goede resultaten gemeld met Werken Onder Dekmantel (WOD)-acties.  
 
Geconstateerd wordt dat contra-observatie steeds meer plaatsvindt. Criminelen lijken meer op 
hun hoede te zijn voor het plaatsen van een baken op een auto of OVC. Er worden dan ook 
inventieve manieren gesignaleerd om opsporingsmethoden van de politie te ontwijken. Ook is 
een geval gerapporteerd van aanmelding als informant, waarbij vervolgens een gesprek door 
criminelen werd geobserveerd. 
 
Telecommunicatiegegevens spelen een belangrijke rol bij de opsporing van georganiseerde 
criminaliteit (en andere ernstige delicten). Indien bij een herziening van de Wet Bewaarplicht 
wordt gekozen voor afschaffing, dan wel flinke inperking van dataretentie, dan is de consequentie 
onder meer dat: 
 onderzoeken in veel gevallen een langere doorlooptijd kennen, omdat er andere, tijdrovender 
opsporingstechnieken moeten worden ingezet;  
 er dus in onderzoeken - om resultaat te boeken - soms andere bijzondere bevoegdheden 
moeten worden ingezet met een zwaardere inbreuk op de privacy (denk aan tappen, 
observatie etc.); 
 onderzoeken meer capaciteit vergen van de politie, wat er ook kan toe leiden (gegeven de 
schaarse opsporingscapaciteit) dat daardoor minder zaken kunnen worden aangepakt;  
 sommige strafbare feiten, met name die waarin de sporen (nagenoeg) uitsluitend op internet 
zijn te vinden, niet meer kunnen worden aangepakt, zoals cybercrime in enge zin, 
kinderporno, kindermisbruik, met alle consequenties van dien voor de slachtoffers. Daarnaast 
bemoeilijkt het de aanpak en het voorkomen van (ideologisch geïnspireerd) terrorisme waarin 
de communicatie vaak grotendeels via internet verloopt;  
 een aantal prioriteiten (onder meer georganiseerde misdaad, kinderporno, cybercrime) in de 
Veiligheidsagenda 2015-2018 onder druk komen te staan.  
 
Aanpak facilitators 
De opsporingsonderzoeken richten zich steeds meer op de facilitators van de csv’s in plaats van 
de traditionele aanpak die overwegend gericht is op de complete ontmanteling. Als criminelen 
geen gebruik meer kunnen maken van deze dienstverleners, zijn immers effectieve barrières 
opgeworpen die voorkomen dat criminaliteit loont. Bij facilitators kan worden gedacht aan 
chemisten/laboranten in XTC-labs, elektriciens voor het inrichten van hennepkwekerijen, 
verhuurders voor de huisvesting van prostituees, accountants, aannemers, etc. Door het 
weghalen van deze sleutelfiguren vallen (soms zelfs meerdere) csv’s ineen. Verder is corruptie een 
zorgpunt, onder andere op belangrijke logistieke knooppunten. Bijvoorbeeld corrupte contacten 
op Schiphol (douane, KMar, of Schipholpersoneel bij de bagage- en vrachtafhandeling). De 
aanpak van facilitators is arbeidsintensief en de onderzoeken duren daarom vaak lang. 
 
_________________________________________________________________________________________ 
Verantwoording aanpak georganiseerde criminaliteit 2014 p. 17/38 
  
 

3. Ondermijning in beeld  
 
In de volgende acht verhalen over onderzoeken en projecten wordt zichtbaar hoe de 
16
georganiseerde ondermijnende criminaliteit en de aanpak ervan er in de praktijk uitzien . 
Daarbij komen veel van de aspecten die in hoofdstuk 1 en 2 genoemd zijn aan de orde. In de 
verhalen komen achtereenvolgens de volgende onderwerpen aan bod: witwassen, het programma 
integere Rotterdamse haven, cybercrime, OMG’s, het project ITOM (illegale online 
marktplaatsen), corruptie, seksuele uitbuiting en gewelddadig jihadisme. 
 
 
3.1 Miljoenen cash en gouden kranen in huis 
 
Miljoenen cash in verborgen ruimtes. Een Aston Martin van drie ton voor de deur. Peperdure 
haute couture in de kledingkast. Gouden kranen in huis. Zo zag de woning van de 47-jarige 
hoofdverdachte uit het witwasonderzoek Arville er uit. En dat zonder ook maar een euro legaal 
te verdienen. Geld en macht, daar ging het de steenrijke Leeuwarder om. Het OM Noord-
Nederland heeft daarom maar één doel: de verdachte zijn crimineel verdiende geld laten 
terugbetalen. Tot nu toe een succesvolle missie. Inmiddels is beslag gelegd op maar liefst 4,4 
miljoen euro.  
 
De verdachte kwam jaren geleden al in beeld bij de invoer van een grote partij verdovende 
middelen. Voor zaaksofficier Petra Hoekstra en haar team het vertrekpunt om te kijken wat daar 
precies achter zat. Ruim tweeënhalf jaar lang namen ze de tijd om informatie te verzamelen. “Dat 
is de kracht van deze zaak. We kregen zo een helder beeld van wat de juiste manier was om deze 
verdachte aan te pakken. En hem daar te raken waar het hem het meest pijn doet: in zijn 
portemonnee.” Volgens Hoekstra waande de Leeuwarder zich onaantastbaar. Hij toonde 
ongegeneerd aan de buitenwereld hoe vermogend hij was. Zo had hij een kapitale villa in 
Leeuwarden en een Aston Martin en Maserati van een paar ton voor de deur staan. Het 
buitensporige vermogen irriteerde de buurtbewoners mateloos. Reden voor de wijkagent om daar 
melding van te maken. 
 
Met die informatie gingen OM en politie aan de slag. Vanwege de behoefte aan financiële 
deskundigheid werd ook het Functioneel Parket bij het onderzoek betrokken. Al snel bleek uit 
onderzoek dat de verdachte op papier helemaal niets verdiende. Zijn vermogen is vermoedelijk 
allemaal uit misdaad afkomstig. Ook bezat hij verschillende bedrijven in de bovenwereld. Maar 
volgens de zaaksofficier ontplooiden die bedrijven onvoldoende activiteiten, terwijl er wel veel 
geld in zat. Dat viel op. Zeker in combinatie met het gigantische huis waarbij alle alarmbellen al 
afgingen. De financiële afdeling van de politie Friesland was daarom leidend in deze zaak. Om de 
financiële stromen inzichtelijk te maken, zetten zij allerlei tactische middelen in. “Dat is vrij 
uniek”, weet de officier. 
 
Follow the money 
‘Follow the money’, daar ging het bij Arville om. Het was al snel duidelijk dat het zwarte geld van 
de Leeuwarder waarschijnlijk niet op bankrekeningen zou staan, dus moest het wel ergens 
contant liggen. “We probeerden bij de afgeluisterde gesprekken na te gaan of we hem over geld 
hoorden spreken of dat we hem geld hoorden tellen. Het observatieteam keek of er locaties 
waren waar hij langere tijd verbleef. Verder hielden zij in de gaten of hij pinde, wat hij eigenlijk 
nooit deed. Ook zochten we naar de stashes van zijn vermogen.” Hoekstra wist na 2,5 jaar 
onderzoek precies hoe de vork in de steel zat. Dat vergde geduld, maar gaf haar ook rust. 
 
                                                            
 
16
 De quotes in de verhalen geven de beelden en beleving weer van individuele collega’s. 
 
_________________________________________________________________________________________ 
Verantwoording aanpak georganiseerde criminaliteit 2014 p. 19/38 
  
 

3.2 Kilo’s cocaïne in torpedo’s en sojasaus 
 
Duizenden kilo’s harddrugs komen jaarlijks op geraffineerde wijze de haven van Rotterdam 
binnen. Verstopt in een dubbele bodem van containers, tussen de bananen, in de machinekamer 
van schepen of zelfs onder een schip. In 2014 onderschepte het HARC-team (Hit and Run Cargo 
Team) tussen de achtduizend en negenduizend kilo harddrugs, grotendeels cocaïne. Het 
programma Integere haven, een samenwerking van OM Rotterdam, Douane, FIOD, 
Zeehavenpolitie, Havenbedrijf Rotterdam en het bedrijfsleven moet de drugsimport in de haven 
terugdringen. 
 
Het leeuwendeel van de verdovende middelen komt per container de Rotterdamse haven binnen. 
Dick Grip, officier van justitie bij het OM Rotterdam, legt uit hoe creatief criminelen de drugs 
verstoppen. “We kennen de zogeheten ‘rip-off-partijen’, waarbij criminelen ongemerkt tassen 
met drugs bij een container met reguliere vracht plaatsen. Die containers komen de Rotterdamse 
haven binnen, waarna insluipers op de terminal de tassen weer uit de containers halen. Naast 
verdovende middelen in koffers en tassen, zien we de gekste dingen: drugs verstopt in oldtimers 
uit Zuid-Amerika, in een torpedo gestroomlijnd onder een schip of vloeibare drugs in sojasaus. 
We troffen zelfs partijen coke aan in speciale ‘cocaïnevesten’, die criminelen onder hun T-shirt 
dragen.”  
 
Tienduizenden containers 
Bij dit soort handel zijn per definitie criminele organisaties betrokken. Het transport verloopt 
goed georganiseerd in verschillende stappen: van de inkoop van cocaïne in Zuid-Amerika, tot het 
aan boord krijgen en weer van boord halen van de drugs. Dat laatste is niet eenvoudig in de 
Rotterdamse haven, vertelt Loes van der Wees, officier van justitie en tevens programma-
manager. “Er komen dagelijks ontzettend veel containers de terminal binnen. Soms schepen met 
wel tienduizend containers aan boord. Voor de criminele organisaties is het de truc om op dat 
immense terrein die ene container terug te vinden. Dat is een heikel punt, want ze hebben daar 
hulp voor nodig van de havenmedewerkers. Die hebben immers toegang tot de terminal en zijn 
goed bekend met het reilen en zeilen in het havengebied.”  
 
In principe zijn de container terminals beveiligd, maar wat blijkt is dat kwaadwillenden wel 
degelijk gaten in de beveiliging kunnen vinden. Medewerkers kunnen bijvoorbeeld hun 
toegangspas uitlenen, informatie over containers doorspelen of containers apart zetten, zodat 
drugscriminelen er ongestoord bij kunnen. Zonder hulp van binnenuit is de drugs nauwelijks 
terug te vinden. Van der Wees: “Binnen Integere Haven kijken we met meerdere partijen naar wat 
criminelen nodig hebben om de drugs succesvol te importeren en belangrijker: hoe wij dat 
kunnen verstoren. Momenteel zijn we bezig met het pasjessysteem dat erg gevoelig blijkt voor 
fraude. Een systeem dat met vingerafdrukken werkt, is vele malen veiliger. Dat zou een goede 
barrière kunnen zijn.” Bij de zwakke schakels in het veiligheidssysteem spelen vooral mensen een 
belangrijke rol. Volgens de officieren voelen de criminele organisaties ook feilloos aan wat voor 
kwetsbare types gevoelig zijn voor corruptie. Bovendien bieden zij havenpersoneel vaak 
tienduizenden euro’s, grote sommen geld waar sommige medewerkers voor zwichten.  
 
Korte onderzoeken 
In de Rotterdamse haven doet het zogeheten HARC-team de onderzoeken die speciaal gericht 
zijn op de invoer van verdovende middelen in de Rotterdamse haven. Het HARC-team is een 
samenwerking van de zeehavenpolitie, Douane, FIOD en het OM en bestond al voor Integere 
Haven van start ging. Dick Grip is binnen het programma als vaste officier bij het HARC-team 
betrokken: “Samenwerken is veel efficiënter omdat we dan van verschillende expertises en 
bevoegdheden gebruik kunnen maken. Het HARC-team is weliswaar een zwacri-team, maar de 
onderzoeken zijn van korte duur. We werken met ‘korte klaponderzoeken’ van slechts een maand 
of twee, drie.”  
 
_________________________________________________________________________________________ 
Verantwoording aanpak georganiseerde criminaliteit 2014 p. 21/38 
  
 

 
3.3 “Sommige meisjes begluurde hij langer dan een jaar” 
 
Het zal je maar gebeuren. Je neemt plaats achter je computer om aan een belangrijk document 
te werken, maar het bestand blijkt plotseling verwijderd. Je begrijpt er niets van. Wat je niet 
weet is dat iemand op afstand, door jouw webcam, geamuseerd naar jouw paniek gluurt. De 
illegale hackerstool RAT (Remote Access Toolkit) maakt deze ernstige privacyschending 
mogelijk. Hackers kunnen in een handomdraai de computers van hun slachtoffers infecteren en 
ongemerkt op afstand overnemen. Tegenwoordig hoef je daar ook geen ‘nerd’ meer voor te zijn. 
Het OM in Rotterdam draaide een groot onderzoek naar deze vorm cybercriminaliteit.  
 
‘De Rotterdam RAT-case’, van de officieren van justitie Marleen van Solingen (zwacri) en 
Jacqueline Bonnes (cybercrime), kwam aan de hand van drie aangiftes aan het licht. Februari 
2013 deed een minderjarig meisje aangifte bij de politie omdat er seksueel getinte beelden van 
haar op een social media account waren gezet. Het meisje had het filmpje zelf op haar laptop 
gezet, maar deze ook weer verwijderd. Even later zag ze de video tot haar grote schrik openbaar 
op haar account staan. Toegankelijk voor driehonderd contacten. Jacqueline Bonnes hield 
destijds een slachtoffergesprek met haar. “Ontzettend dapper dat ze aangifte deed. Zo’n video is 
natuurlijk beschamend, het maakt je enorm kwetsbaar. Digitale rechercheurs onderzochten haar 
laptop. Wat zij zagen, is dat haar computer contact maakte met een bepaald IP-adres, dat weer te 
linken was aan een woonadres in Rotterdam.” 
 
Scriptie vernietigd 
Eerder had de eigenaar van een Rotterdamse discotheek ook al aangifte gedaan. De website bleek 
gehackt. Een onbekend persoon had een sensationeel stukje tekst over uitgaansgeweld in de club 
online gezet, met daarbij een link naar meer informatie. Ook die gegevens kwamen bij de digitale 
opsporing terecht. Een derde aangifte was van een meisje van wie haar bachelor scriptie 
plotseling onverklaarbaar vernietigd was. Bonnes: “Een oplettende digitaal rechercheur wist de 
drie totaal verschillende aangiftes met elkaar te verbinden. Het digitale onderzoek bracht de 
speurders bij twee IP-adressen, die weer te herleiden waren naar één woonadres. Uit onderzoek 
bleek dat daar een gezin woonde en dat onze verdachte individueel handelde. Wat was hier aan 
de hand?” 
 
Om daar achter te komen vielen de officieren en de politie de woning binnen. De verdachte, een 
achttienjarige jongen, werd aangehouden. Ook nam de politie tijdens de inval computers, USB-
sticks en harde schrijven in beslag voor nader onderzoek. De verdachte bekende meteen, hij had 
ook duidelijk sporen achtergelaten. Als snel bleek uit back-ups die de politie maakte dat de 
verdachte een gigantische hoeveelheid afbeeldingen van zijn slachtoffers had opgeslagen. Hij had 
de foto’s keurig geordend, in aparte mapjes op naam van zijn slachtoffers. De RAT-tool maakte 
het mogelijk om de webcam van zijn slachtoffers te activeren. Beelden van meisjes die hij 
aantrekkelijk vond, sloeg hij op. “Sommige foto’s waren onschuldige taferelen van etende 
vrouwen, maar er zaten ook naaktfoto’s tussen. Soms begluurde hij meiden zelfs langer dan een 
jaar. Heel eng, natuurlijk. In totaal had de jongen 41 miljoen plaatjes opgeslagen. Stel: we 
plaatsen per A4’tje vier afbeeldingen. Dan zouden we 20.000 pakken A4 nodig hebben om alles te 
kunnen bekijken. Een berg van maar liefst 1 kilometer hoog”, zegt Bonnes ter illustratie. 
 
Besmet 
RAT is een simpel programma dat het mogelijk maakt om heimelijk de besturing van andermans 
computer over te nemen. Het programma is gewoon te koop. Een computer is eenvoudig te 
besmetten door ergens een linkje te plaatsen, waar het slachtoffer nietsvermoedend op klikt. 
Vanaf dat moment kan de hacker naar hartenlust zijn gang gaan. De verdachte plaatste om die 
reden dus ook het linkje naar zogenaamd ‘meer informatie’ op de website van de discotheek. Veel 
jonge slachtoffers tuinden daar in. “We zagen ook dat hij stiekem de Facebookpagina van een 
meisje overnam om met haar vriendinnen te chatten. Hij stuurde hen linkjes onder het mom van 
_________________________________________________________________________________________ 
Verantwoording aanpak georganiseerde criminaliteit 2014 p. 23/38 
  
 

3.4 “Bandidos MC verdient geen bestaansrecht in regio” 
 
Het tweede Bandidos-chapter van Nederland vestigde zich in maart 2014 in Heerhugowaard. 
‘We are the people our parents warned us about’, is het verontrustende motto van de Outlaw 
Motorcycle Gang (OMG). Die boodschap en het feit dat de Bandidos al slachtoffer waren van 
geweldsincidenten met explosieven in Limburg, zette de opsporingsdiensten in Noord-Holland 
op scherp. “Al snel kregen we informatie over mogelijke drugs-en wapenhandel. Daarop werd 
het onderzoek Redlake gestart. Het strafrechtelijk onderzoek paste binnen de lokale strategie: 
zorgen dat een criminele motorclub geen bestaansrecht in de regio heeft.” 
 
De zaaksofficier vertelt dat de motorclubs Hells Angels en Bandidos water en vuur zijn. “Mogelijk 
heeft dat te maken met een felle strijd om grondgebied en de afzetmarkt van verdovende 
middelen. Het lijkt erop dat de Hells Angels vinden dat Nederland van hen is. Het Europese 
moederchapter, één van de oudste chapters van Europa, was gevestigd in Amsterdam. Als dan 
ineens ook de Bandidos in diezelfde regio, Noord-Holland, opduikt kan dat voor grote problemen 
zorgen. Die wetenschap in combinatie met het geweld rond de vestiging van de Bandidos in het 
zuiden van het land, zorgden ervoor dat we in het belang van de veiligheid meteen tot actie 
overgingen.” 
 
Explosief 
Uit voorzorg werd een SGBO-structuur opgezet. Een politiestructuur die ervoor zorgt dat alle 
spelers snel bij elkaar zijn als zich grote problemen voordoen. “Tussen maart en mei 2014 kregen 
we al te maken met brandstichting bij het clubhuis en geweld met explosieven. In een Alkmaarse 
woonwijk ontplofte een explosief aan de schutting in de tuin van een verondersteld lid van de 
Bandidos. Dat zorgde niet alleen voor materiële schade, maar ook voor grote onrust onder de 
bevolking en gemeentebestuur.” Daar bovenop kwam nog informatie van het TCI (Team 
Criminele Inlichtingen) dat de president van de Bandidos, Hamid M., zich mogelijk bezighield 
met de handel in drugs en wapens. Voor OM en politie het vertrekpunt om het 
opsporingsonderzoek Redlake te starten.  
 
“We luisterden de telefoongesprekken van de president af. Over de tap hoorden we dat hij 
mogelijk contacten had met zware criminelen. Opvallend was dat de president gebruikt maakte 
van extra beveiligde telefoonverbindingen. Dat maakte het voor ons lastig om zijn gesprekken af 
te tappen. Als we zijn telefoontjes wel konden horen, was dat altijd in versluierd taalgebruik.” 
Verder viel het onderzoeksteam op dat de Bandidos-leden vaak lange stukken met de auto reden 
om elkaar slechts vijf minuten in een openbare gelegenheid te treffen. Naast de klassieke 
opsporingsmethoden zoals tappen en observeren, probeerde de politie op zo creatief mogelijke 
wijze zicht te krijgen op waar de verdachte zich mee bezighield. 
 
Puzzelstukjes 
Aan het einde van de zomer kwam een aantal puzzelstukjes samen. Het onderzoeksteam 
vermoedde een drugstransport tussen de Bandidos in Nederland en Scandinavië. “We zagen 
hooggeplaatste leden van de Bandidos Scandinavië voor opvallend korte bezoekjes met de auto 
naar Nederland komen. Het onderzoek kreeg toen een onverwachte wending. We hoorden over 
de tap dat een van de prospects van het Nederlandse chapter mogelijk naar Scandinavië zou 
rijden om daar iets af te geven. Toen bleek dat deze man de rit niet wilde maken. De prospect 
wilde niet meer bij de Bandidos horen. Maar voordat hij eruit kon stappen, moest hij eerst zijn 
openstaande rekeningen van duizenden euro’s betalen. Met pijn en moeite wist hij dat geld bij 
elkaar te schrapen.” 
 
Om afscheid te nemen ging de prospect half november naar het clubhuis. Kort nadat hij vertrok, 
zag het ernaar uit dat de vicepresident hem teruglokte naar het clubhuis. “Op de terugweg 
hoorden we hem met een vriend bellen. Hij vertelde dat hij in het clubhuis was geslagen met 
metalen staven. Hij moest nog meer geld betalen, maar dat had hij helemaal niet. De prospect 
kwam ontdaan en angstig op ons over. Een kat in het nauw.” 
_________________________________________________________________________________________ 
Verantwoording aanpak georganiseerde criminaliteit 2014 p. 25/38 
  
 

3.5 Project ITOM: vuist tegen illegale online marktplaatsen 
 
Harddrugs, gereedschap om computers te hacken, valse identiteitsbewijzen, vuurwapens en 
liquidaties op bestelling. Het is allemaal in een handomdraai te verkrijgen via illegale online 
marktplaatsen op het verborgen darknet. Strafrechtelijke onderzoeken lieten al zien hoe 
problematisch de online handel, waar miljoenen in omgaan, is. Om dit een halt toe te roepen is 
het project ITOM gestart, waarin internationale samenwerking de sleutel tot succes is. 
 
Jan Dobbelaar en Bas Doorn, beiden criminoloog en werkzaam bij het Landelijk Parket, zijn de 
projectleiders van ITOM (Illegal Trade on Online Marketplaces). De aanleiding om het project te 
starten waren de strafrechtelijke onderzoeken Commodore en Vantage die al bij het LP liepen. 
“Die zaken gaven ons voor het eerst een helder beeld over hoe groot het probleem van de handel 
op online marktplaatsen is. Daar moesten we wat mee. Met alleen strafrechtelijke onderzoeken 
doen, haal je misschien één, twee of drie verkopers onderuit, maar dat doet niet veel met de 
markt”, vertelt Dobbelaar. Vanuit het LP werd daarom gezocht naar het antwoord op de vraag: 
hoe pak je dit omvangrijke probleem dan wel aan? “De moeilijkheid van de online handel is dat 
het onbegrensd is. Internet is dat per definitie en daarom besloten we dit probleem niet als land 
alleen aan te pakken, maar internationaal de samenwerking te zoeken. Van de Europese Unie 
kregen we 4,5 ton om project ITOM te realiseren en de juiste mensen bij elkaar te krijgen.” 
 
Kilo’s drugs 
De illegale online marktplaatsen, zoals Silk Road 2.0 en Cannabis Road, zijn alleen te bereiken via 
het TOR-netwerk. De TOR-browser is eenvoudig te downloaden en op zich niet illegaal, maar 
vanwege de anonimiteit die het netwerk biedt, is de browser erg geliefd bij criminelen. De 
misdrijven die ze online plegen zijn verre van onschuldig: denk bijvoorbeeld aan de verspreiding 
van kinderporno. Die anonimiteit nodigt criminelen ook uit om verder te gaan dan ze op het 
normale web zouden doen. Op het darknet lopen ze immers minder risico om in beeld te komen 
bij politie en justitie. Grootschalige drugshandel vormt het leeuwendeel van de handel op de 
online marktplaatsen. Vele kilo’s drugs worden dagelijks de hele wereld over gezonden. De 
verkopers verdienen soms miljoenen bitcoins met de lucratieve handel. Een combinatie van 
technische en klassieke opsporing moet hen uit de anonimiteit halen.  
 
Bondgenoten 
Maar project ITOM is breder dan enkel opsporingsonderzoeken doen. Dobbelaar en Doorn 
slaagden erin om de FBI en achttien andere Europese landen enthousiast te krijgen om samen 
een vuist te maken tegen deze vorm van cybercrime. “Onze strategie kent drie speerpunten. Ten 
eerste focussen we op de gewone strafzaken. Dit om mensen op te sporen, aan de schandpaal te 
nagelen en zo het beeld te geven dat we ze weten te vinden en oppakken. Kortom: lawaai maken 
in het wereldje. Tweede speerpunt is om ons te concentreren op de logistiek van de handel. Dat 
gebeurt via de gewone post. Reden voor ons om bondgenoten te zoeken bij de douane en 
postbedrijven. In januari organiseerden we daarom in samenwerking met de Nederlandse 
Douane een driedaags congres. Het hoofddoel: awareness vergroten en kijken wat we voor elkaar 
kunnen betekenen. Hoe groot het probleem van zendingen per post precies is, weten we nog 
niet. Daarom hebben we met elkaar afgesproken dat we een internationale controledag gaan 
organiseren. Als we die dag zo veel mogelijk verdachte brieven en pakketten openen, krijgen we 
een helderder beeld van de aard en omvang van het probleem. Door postzendingen te 
onderscheppen en zowel de kopers als verkopers te benaderen, hopen we het vertrouwen in de 
anonimiteit en elkaar te ondermijnen. Want daar draait het systeem op.” 
 
Als laatste richt het project ITOM zich op bitcoins, het anonieme betaalmiddel dat gebruikt wordt 
op de marktplaatsen. Ook die laten sporen achter. Bitcoins kunnen namelijk niet overal zomaar 
ingewisseld worden voor een grote zak geld. Daar liggen kansen. 
 
 
 
_________________________________________________________________________________________ 
Verantwoording aanpak georganiseerde criminaliteit 2014 p. 27/38 
  
 

3.6 SBM-offshore schikt voor 240 miljoen 
 
$240.000.000. Dat is het totale bedrag dat de Nederlandse onderneming SBM Offshore aan het 
Openbaar Ministerie moet betalen. Dit forse transactiebedrag is de ontknoping van een  FP-LP-
onderzoek naar ambtelijke en niet ambtelijke omkoping in het buitenland. SBM Offshore klopte 
in 2012 uit eigen beweging bij het OM aan om de misstanden aan te kaarten. Het bedrijf had 
toen zelf al een intern onderzoek gestart.  
 
SBM Offshore, een Schiedammer onderneming die drijvende opslag-en productieplatforums voor 
oliewinning op diepzee levert, is de laatste decennia flink gegroeid. Het bedrijf veranderde in 
korte tijd in een omvangrijke onderneming met diverse vestigingen, kantoren en werven 
verspreid over de hele wereld. In het verleden had SBM in het buitenland niet overal eigen 
filialen, daarom werkten ze met lokale handelsagenten. Zij spreken de taal, hebben een netwerk 
en kunnen zo eenvoudig aan vergunningen komen en inschrijvingen voor bepaalde projecten 
regelen. Rutger Jeuken, rechercheofficier van het Functioneel Parket: “Daar ging het mis. Uit 
onderzoek bleek dat de agenten verdachte betalingen deden aan verschillende personen, 
waaronder overheidsfunctionarissen. Het vermoeden was dat de betalingen werden gedaan om 
opdrachten in de wacht te slepen.”  
 
Giften 
Zaaksofficier Dop Kruimel vertelt hoe het omkopingsschandaal aan het licht is gekomen. “SBM 
werkte over de hele wereld met andere bedrijven samen, onder andere in Equatoriaal Guinea. 
Een van die bedrijven tipte begin 2012 het bestuur van de onderneming dat een agent van SBM 
bepaalde giften aan overheidsfunctionarissen had gedaan. Daarop besloot SBM zelf een intern 
onderzoek te starten. Ook meldde het bedrijf zichzelf toen bij het Openbaar Ministerie, zowel in 
Nederland als in de Verenigde Staten.” Er was op dat moment net een volledig nieuw bestuur en 
raad van commissarissen aangesteld bij de onderneming. SBM meldde zich eerst bij het Landelijk 
Parket omdat daar de landelijk corruptieofficier zit, maar vanwege het financieel specialisme is 
ook het Functioneel Parket bij het onderzoek betrokken. Het onderzoeksteam bestond uit de 
zaaksofficieren Dop Kruimel van het FP en Michiel van IJzendoorn van het LP, de FIOD deed het 
onderzoek. Verder waren Rutger Jeuken en Vincent Leenders van het FP bij de zaak betrokken, 
dit voor de vervolgingsstrategie en het afdoeningsproces.  
 
Jeuken vertelt over het onderzoek: “Als een bedrijf zichzelf meldt en schoon schip wil maken, is 
dat voor ons een belangrijke motivatie om te kijken hoe we met elkaar in zee kunnen gaan en 
synergie kunnen bereiken.” SBM had zelf al een advocatenkantoor en forensische experts in de 
arm genomen om het interne onderzoek te verrichten. Wat uit hun onderzoek naar voren kwam, 
deelden zij met het OM en de FIOD. Daarnaast deed de FIOD strafrechtelijk onderzoek, zoals het 
horen van getuigen en het doen van rechtshulpverzoeken. Ook namen de FIOD-rechercheurs 
administratie in beslag zodat zij ook diep in die data konden duiken. De bevindingen van het 
interne onderzoek van SBM legden zij naast de eigen bevindingen. Die resultaten en stappen in 
de afdoening werden voortdurend afgestemd met de Amerikaanse autoriteiten. 
 
180 miljoen dollar 
Omdat het bedrijf in meerdere landen opereert, heeft SBM in samenspraak met het OM het 
onderzoek gericht op de drie belangrijkste landen. Kruimel: “We kozen voor de landen waar 
veruit het meeste geld werd betaald door SBM aan handelsagenten: Brazilië, Angola en 
Equatoriaal Guinea.” In de onderzoeksperiode werd er door SBM ongeveer $200 miljoen aan 
commissie betaald aan alle handelsagenten over de hele wereld. De drie genoemde landen 
vertegenwoordigden een bedrag van $180 miljoen, dat vond het zaaksteam voldoende 
representatief. Uit onderzoek bleek dat een deel van die betalingen via handelsagenten naar 
derden ging, waaronder dus overheidsfunctionarissen. Er werden ook opleidingskosten, auto’s en 
een huis betaald.  
 
_________________________________________________________________________________________ 
Verantwoording aanpak georganiseerde criminaliteit 2014 p. 29/38 
  
 

dan journalisten na een strafzitting zouden doen. Zo probeerden we het gebrek aan de gang naar 
de rechter te compenseren.” 
 
SBM Offshore betaalt het schikkingsbedrag van 240 miljoen dollar in drie termijnen, binnen drie 
jaar. 
_________________________________________________________________________________________ 
Verantwoording aanpak georganiseerde criminaliteit 2014 p. 31/38 
  
 

en Van Kleef vertellen dat in mensenhandelzaken het bewijs vaak uit verklaringen van klanten 
komt. Maar in deze zaak zijn de klanten zelf verdachten, waardoor ze ontkennen en zwijgen. 
 
Telecomgegevens 
Het zaaksteam moest dus op een andere manier bewijs verzamelen. De seksadvertentie op 
kinky.nl werd het uitgangspunt. Wie zat daarachter? Valerie zei in eerste instantie dat ze de 
advertentie zelf online had gezet, maar kwam daar later op terug. Rechercheurs achterhaalden 
het IP-adres, dat bleek te linken aan Nadeem. “Zijn verweer was dat Valerie steeds bij hem was, 
en dat zij het zelf vanaf zijn telefoon online had gezet. Dat verweer konden we alleen onderuit 
halen door zijn telefoongegevens op te vragen bij de aanbieder en die te onderzoeken. We 
checkten bij elke login op het kinky-account welke telefoon er op dat moment in de buurt was 
van het IP-adres, en of de telefoons van Nadeem en het slachtoffer bij elkaar in de buurt waren. 
Op basis van de telefoongegevens zagen we dat zij op die momenten helemaal niet bij hem was. 
Toen wisten we genoeg. Zonder die gegevens was het een harde dobber geworden”, zegt 
teamleider Plancken.  
 
Dit was de eerste zaak waarbij officier Van Kleef ook de klanten vervolgde. “We wilden ons effect 
vergroten door de klanten naar zitting te brengen. Daar geef je een signaal mee af. Onlangs 
hoorden we dat een prostituee bij een controle zei dat sinds de aandacht voor deze zaak en de 
omvangrijke zedenzaak in Valkenburg, steeds vaker naar haar legitimatie wordt gevraagd. Een 
mooi effect. Zo onderscheid je de naïeve sufferds van de klanten die bewust op zoek gaan naar zo 
jong mogelijke meisjes”, zegt Plancken. 
 
Onderzoekshart 
Het zaaksteam bracht uiteindelijk twee klanten naar zitting. “Valerie werd veel en lang gehoord. 
Ze moest verklaren over de mensenhandelaren, de seks en de klanten. Op een zeker moment 
moesten we stoppen: anders zou ze breken en hadden we mogelijk geen zaak meer.” De familie 
met wie Valerie gedwongen ‘inwerk-seks’ had, bleek lastig te identificeren. Valerie wist ook niet 
alles meer, omdat ze veel verdrongen heeft. Tot hoe ver kun je gaan? De officier toonde Valerie de 
prints van de video waarin ze een trio had met de familie van Nadeem. “We zagen haar in elkaar 
duiken. Pas toen wist ze weer wat er was gebeurd, een heftig moment. Als we helemaal tot het 
gaatje waren gegaan, hadden we misschien betere verklaringen kunnen krijgen en meer zaken 
kunnen bewijzen, maar we stopten. Dat zijn keuzes. De positie van het slachtoffer is bij 
mensenhandel ingewikkelder dan in andere zaken. Valeries belang stond voorop, maar dat druist 
wel in tegen je onderzoekshart.” 
 
Het zaaksteam kon niet hard krijgen hoeveel geld Valerie voor de jongens verdiende. Het meisje 
wist namelijk niet wat de klanten voor haar lichaam hadden betaald. Nadeem had 10.000 euro 
onverklaarbaar vermogen, maar zijn vader stopte hem ook regelmatig geld toe. Dat bemoeilijkte 
het afpakken. “Als je naar de tarieven op kinky kijkt, zie je wat de seksuele handelingen kosten. 
Met en zonder condoom. Die tarieven liegen er niet om. De seksuele handelingen die Valerie 
moest verrichten, vonden plaats in bossen, garages en hotels. Je moet er toch niet aan denken dat 
je een hotelkamer huurt, waar de dag daarvoor een minderjarig meisje gedwongen werd tot 
seks?”, zegt Plancken.   
 
Beschadigd 
Met deze zaak wilden Plancken en Van Kleef mensenhandel frustreren en de vraag verstoren door 
klanten te vervolgen. Een belangrijk signaal voor volgende mensenhandelzaken met minderjarige 
slachtoffers. Valerie zelf is gedurende het onderzoek anders naar de situatie gaan kijken. Ze ziet er 
het kwalijke nu van in. Van Kleef: “Valerie is flink beschadigd. Jonge meisjes moeten zich seksueel 
gezond kunnen ontwikkelen, dit soort afschuwelijke ervaringen staan dat enorm in de weg.” 
 
De namen in dit artikel zijn omwille van de privacy gefingeerd. Op 10 februari 2015 veroordeelde de 
rechtbank Nadeem D. wegens mensenhandel, kinderporno, mishandeling en bedreiging tot een 
gevangenisstraf van twintig maanden waarvan acht maanden voorwaardelijk met een proeftijd van 
_________________________________________________________________________________________ 
Verantwoording aanpak georganiseerde criminaliteit 2014 p. 33/38 
  
 

3.8 Jihad-onderzoek Context: een boeiende zoektocht 
 
Onrust heerste in de Haagse Schilderswijk. In 2013 deden verschillende ouders aangifte van 
vermissing van hun kind. De jongeren zouden volgens hen zijn aangezet om naar Syrië te 
vertrekken en deel te nemen aan de gewapende strijd. Het OM in Den Haag startte daarop het 
strafrechtelijk onderzoek ‘Context’, dat zich richtte op een nieuw fenomeen: het ronselen van 
Jihad-strijders. “We kregen te maken met de eerste vrouw die we ronselpraktijken verweten, 
maar ook met de eerste teruggekeerde strijder die we voor de rechter brachten.”  
 
Context is een veelomvattend strafrechtelijk onderzoek. Het dossier telt in totaal 22 verdachten, 
van wie het gros afkomstig is uit de Haagse Schilderwijk. Het grootste deel van de verdachten 
moet nog voor de rechter komen. Zaaksofficieren Anne Katrien Banning en Nicole Vogelenzang 
verwijten tien van hen dat ze een criminele organisatie vormden met terroristisch oogmerk. Hun 
doel? Onder andere het ronselen van mensen voor de gewapende strijd in Syrië. In september 
2015 zullen de officieren zeven weken lang met deze groep naar zitting gaan. Twee anderen, 
Shukri F. en Maher H., stonden in november 2014 al terecht. 
 
Druk 
Alle alarmbellen gingen af na de aangiftes van de vermiste jongeren in Den Haag. Ouders 
vermoedden dat hun kinderen geronseld waren om in Syrië te vechten. Voor de zaaksofficieren 
brak er sindsdien een bewogen tijd aan. Vogelenzang: “Geert Wilders stelde kritische 
Kamervragen en er was veel onrust in de pers. ‘Hoe kan het dat er aangiftes liggen, inclusief 
namen van ronselaars en dat jullie niemand aanhouden?’, was de heersende teneur. Wij wilden 
ons niet onder druk laten zetten. We hadden vijf aangiftes van vermissing en mogelijk ronselen. 
Toen we daar kritisch naar keken, zagen we wel dat het een verdenking opleverde, maar ook dat 
het niet meer was dan dat. Voor ons was dat de werkelijkheid waar we mee moesten dealen. We 
hadden soms last van de druk die op de zaak werd gelegd.” 
 
Gesprekken met goed geïnformeerde Haagse wijkagenten hielpen de officieren uiteindelijk om de 
verdenking goed te onderbouwen. Wat ook hielp is dat de twee verdachten, Maher H. en zijn 
vrouw Shukri F., plotseling in beeld kwamen. “Shukri F. haar (inmiddels ex-)man was uitgereisd 
naar Syrië. Om meer te weten te komen, luisterden we haar telefoongesprekken af. Wij dachten 
dat zij geronseld was of zou worden. Zij was toen nog geen verdachte. Tot onze grote verbazing 
hoorden we dat zij degene was die mensen overhaalde om naar Syrië uit te reizen”, zegt officier 
Banning. Uiteindelijk kreeg het zaaksteam ook over de tap mee dat Shukri F. uit wilde reizen naar 
Syrië. Om dat te voorkomen hield de politie haar aan op station Rotterdam. Zij was toen in 
aanwezigheid van Maher H., haar nieuwe man met wie ze net Islamitisch getrouwd was.  
 
De man werd kort na zijn aanhouding weer in vrijheid gesteld, waarna hij alsnog naar Syrië 
uitreisde. Shukri F. werd wat later vrijgelaten en reisde hem snel achterna. Vogelenzang: “Zij ging 
vermoedelijk mee om hem te ondersteunen. Als man heb je in Syrië meer status als je getrouwd 
bent, ze zorgen dan beter voor je. Waarschijnlijk is dat ook de reden dat Shukri F. met de 
mannen trouwde. Bovendien kom je als ongehuwde vrouw Syrië ook niet binnen.” De officieren 
laten weten dat het toen, in 2013, nog een andere tijd was in Syrië. De terroristische groeperingen 
waren in die tijd nog erg versplinterd. Jabat was veruit de grootste, gevolgd door Islamic Front, de 
voorloper van IS. IS zelf was toen nog niet zo prominent aanwezig als vandaag de dag.  
 
Pionieren 
Januari 2014 was het stel weer terug op Nederlandse bodem. Ze werden wederom niet meteen 
aangehouden. “Dat geeft wel aan hoe we pionierden. We waren zoekende, we wisten niet precies 
hoe het zat met de strafbaarheid van de hele kwestie. We wilden eerst een goede bewijspositie 
hebben. Nadat we een goed overzicht van de politie in handen hadden, hielden we Maher H. 
alsnog aan voor zijn rol in de gewapende strijd”, zegt Vogelenzang. 
 
_________________________________________________________________________________________ 
Verantwoording aanpak georganiseerde criminaliteit 2014 p. 35/38 
  
 

4. Conclusie en vooruitblik 
 
Om de georganiseerde misdaad terug te dringen is afgesproken dat in 2014 het aantal aangepakte 
criminele samenwerkingsverbanden (csv’s) is verdubbeld ten opzichte van 2009 (+100 procent), 
met name op de aandachtsgebieden mensenhandel, drugshandel en -productie, witwassen en 
financieel-economische criminaliteit. Met een stijging van het aantal projectmatige 
strafrechtelijke onderzoeken op deze thema’s van 113 procent is de doelstelling gehaald. Vooral 
het aantal onderzoeken van mensenhandel, synthetische drugs en witwassen is toegenomen. Dat 
hangt samen met de urgentie rondom deze thema’s. De stijging van het aantal 
witwasonderzoeken is een uitvloeisel van de breed geïntensiveerde aandacht voor het afpakken 
van crimineel verkregen vermogen. Concreet betekent dit dat vaker de keuze wordt gemaakt om 
een onderzoek primair of zelfs uitsluitend te richten op witwassen (in plaats van op het 
gronddelict zoals drugshandel). Ook het aantal onderzoeken naar liquidaties/ernstig geweld met 
een link naar georganiseerde criminaliteit is verder gestegen.  
 
Het feit dat de doelstelling is gehaald, laat zien dat politie en OM de afspraken over de aanpak 
van ondermijning zijn nagekomen. Dat wil niet zeggen dat het bereiken van de doelstelling in 
2014 vanzelfsprekend was. De beperkte capaciteit van OM en politie stond flink onder druk, 
onder meer vanwege de ramp met de MH17, de Nuclear Security Summit en de opkomst van 
radicalisering en terrorisme. De verwachting is dat die druk in 2015 hoog blijft. 
 
Het behalen van de doelstelling betekent evenmin dat er geen zorgen zijn over de wijze waarop 
ondermijnende criminaliteit zich in Nederland manifesteert. De ontwikkelingen op het terrein 
van liquidaties, motorbendes en hennepteelt laten zien dat georganiseerde misdaad hardnekkig is 
en steeds nieuwe wegen naar financieel gewin zoekt. De bestrijding van georganiseerde misdaad 
moet dan ook vasthoudend en meerjarig zijn. Naast de kwantitatieve doelstelling als 
geformuleerd in de Veiligheidsagenda 2015-2018 van jaarlijks 950 strafrechtelijk aangepakte csv’s, 
vergt dit vooral een verdere kwalitatieve versterking waarbij een integrale aanpak essentieel is. We 
leveren de afgesproken prestaties, binnen de gestelde randvoorwaarden, maar met de forse 
bezuiniging voor het OM en de reorganisatie bij de politie bereiken we de grenzen van ons 
prestatievermogen. 
 
In de Veiligheidsagenda 2015-2018 hebben OM en politie met de minister van Veiligheid en 
Justitie en de regioburgemeesters afgesproken dat jaarlijks ten minste 950 csv’s worden aangepakt 
door middel van strafrechtelijk onderzoek. Anders dan voorheen worden voor deze verhoogde 
doelstelling alle projectmatige onderzoeken naar georganiseerde ondermijnende criminaliteit en 
17
TGO’s met een link naar georganiseerde ondermijnende criminaliteit meegeteld. Daardoor 
wordt een completer beeld verkregen van de strafrechtelijke aanpak van georganiseerde 
criminaliteit. Realisering van de kwantitatieve doelstelling dient vergezeld te gaan van een 
kwalitatieve versterking van de aanpak, onder meer gericht op kopstukken (de top van 
invloedrijke criminele subjecten) en sleutelfiguren in het criminele proces (facilitators die een 
cruciale rol spelen in de criminele activiteiten) en het terugdringen van vermogensposities van 
csv’s door het traceren en afpakken van criminele winsten. Dit kan alleen effectief in een 
integrale aanpak, samen met onder andere het lokaal bestuur en de Belastingdienst.  
 
Zoals ook door de minister van Veiligheid en Justitie toegezegd aan de Tweede Kamer wordt voor 
het thema fraude door het OM in samenwerking met de politie en de bijzondere 
18
opsporingsdiensten een separate monitor ontwikkeld. In 2016 zal de eerste versie daarvan, met 
de resultaten over 2015, worden gepresenteerd. 
 
                                                            
 
17
 Team Grootschalig Optreden. 
18
 De csv-onderzoeken naar fraude blijven evenwel gerapporteerd worden in de cijfers over de aanpak van 
georganiseerde criminaliteit. 
_________________________________________________________________________________________ 
Verantwoording aanpak georganiseerde criminaliteit 2014 p. 37/38 
  
 

