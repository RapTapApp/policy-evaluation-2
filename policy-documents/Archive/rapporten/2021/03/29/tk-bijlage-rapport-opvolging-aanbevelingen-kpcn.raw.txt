 
 
INSPECTIEONDERZOEK 
‘Opvolging aanbevelingen KPCN’ 
 
Onderzoek naar de opvolging van aanbevelingen op het terrein  
van het Korps Politie Caribisch Nederland en naar de sturing daarop. 
 
  
 
 
 
  
 
 
 
 
 
 
 
 
 
 
 
 
 
 
 
 
 
 
 
 
 
 
1 
 

Inhoud 
Gebruikte afkortingen .......................................................................................................... 5 
Voorwoord ......................................................................................................................... 6 
Samenvatting en aanbevelingen ........................................................................................... 7 
1 Inleiding ....................................................................................................................... 7 
2 Reikwijdte .................................................................................................................... 7 
3 Aanpak ........................................................................................................................ 7 
4 Ontwikkeling KPCN en lokale context ............................................................................... 7 
5 Opvolging aanbevelingen ................................................................................................ 8 
5.1 Klachtbehandeling .................................................................................................... 8 
5.2 Schietincident Bonaire .............................................................................................. 9 
5.3 Slachtofferhulp ...................................................................................................... 10 
5.4 Basispolitiezorg (BPZ) ............................................................................................ 11 
6 Sturing ....................................................................................................................... 12 
7  Hoofdconclusie ........................................................................................................... 14 
8 Aanbevelingen ............................................................................................................ 15 
1 Inleiding ..................................................................................................................... 17 
1.1 Aanleiding onderzoek ................................................................................................ 17 
1.2 Doelstelling en onderzoeksvraag ................................................................................. 17 
1.3 Reikwijdte................................................................................................................ 18 
1.3.1 Vier rapporten .................................................................................................... 18 
1.3.2 Korps en korpsbeheerder ..................................................................................... 19 
1.4 Toetsingskader ......................................................................................................... 19 
1.5 Aanpak onderzoek .................................................................................................... 19 
1.6 Leeswijzer ............................................................................................................... 20 
2 Opvolging aanbevelingen .............................................................................................. 21 
2.1 Ontwikkeling KPCN/lokale context ............................................................................... 21 
2.2 Klachtbehandeling .................................................................................................... 22 
2.2.1 Aanbevelingen 2016 ............................................................................................ 22 
2.2.2 Beleidsreactie ..................................................................................................... 23 
2.2.3 Stand van zaken 2020 ......................................................................................... 23 
2.2.4 Beoordeling ........................................................................................................ 25 
2.3 Schietincident Bonaire ............................................................................................... 27 
2.3.1 Aanbevelingen 2017 ............................................................................................ 27 
2.3.2 Beleidsreactie ..................................................................................................... 27 
2.3.3 Stand van zaken 2020 ......................................................................................... 28 
2.3.4 Beoordeling ........................................................................................................ 33 
2.4 Slachtofferhulp ......................................................................................................... 36 
2.4.1 Aanbevelingen 2018 ............................................................................................ 36 
2.4.2 Beleidsreactie ..................................................................................................... 38 
2.4.3 Stand van zaken 2020 ......................................................................................... 38 
3 
 

Gebruikte afkortingen 
 
Awb  Algemene wet bestuursrecht 
BES  Bonaire, Sint Eustatius en Saba 
BIZ  Bureau Interne Zaken 
BPZ  Basispolitiezorg 
BSH  Bureau Slachtofferhulp 
CN  Caribisch Nederland 
DGPol  Directoraat-Generaal Politie 
DGPenV Directoraat-Generaal Politie en Veiligheidsregio’s 
Fte  Fulltime equivalent 
GIS   Geografisch Informatie Systeem 
ICA  Internationale en Caribische Aangelegenheden 
IIOO  Intake, Informatie en Operationele Ondersteuning 
IJenV  Inspectie Justitie en Veiligheid 
JenV  Justitie en Veiligheid 
JZZ  Jeugd- en Zedenzaken 
KB  Korpsbeheerder 
KC  Korpschef 
KMar  Koninklijke Marechaussee 
KMT  Korps Management Team 
KPCN  Korps Politie Caribisch Nederland  
NP  Nationale politie   
OenF  Organisatie en Formatie 
OM  Openbaar ministerie 
PPAC  Project-, Programma- en Adviescentrum 
RCN  Rijksdienst Caribisch Nederland 
Rimoz  Rechercheren in meeromvattende zaken  
RST  Recherche Samenwerkingsteam  
SHN  Slachtofferhulp Nederland 
VVC  Veelvoorkomende criminaliteit 
 
 
  
5 
 

Samenvatting en aanbevelingen 
 
1 Inleiding  
De Raad voor de rechtshandhaving heeft in de afgelopen tien jaren in diverse rapporten 
aanbevelingen gedaan op het terrein van het Korps Politie Caribisch Nederland (KPCN). Die 
aanbevelingen strekken ertoe de kwaliteit van de taakuitvoering door het korps te 
verbeteren. In 2020 heeft de Raad onderzocht in hoeverre opvolging is gegeven aan de 
aanbevelingen uit vier rapporten over het KPCN. Daarbij heeft de Raad nadrukkelijk de 
sturingsvraag betrokken: in hoeverre en door wie is gestuurd op die opvolging.  
Dit onderzoek maakt onderdeel uit van een onderzoeksprogramma van de Raad dat erop is 
gericht zicht te krijgen en te houden op de opvolging van alle aanbevelingen van de Raad 
1
(monitor).   
2 Reikwijdte  
In dit eerste onderzoek van de Raad in Caribisch Nederland ten behoeve van de monitor 
gaat het om de aanbevelingen uit de volgende vier rapporten: 
1) Klachtbehandeling (2016) 
2
2) Schietincident Bonaire (2017) 
3) Basispolitiezorg (2018) 
4) Slachtofferhulp (2018) 
 
De minister van Justitie en Veiligheid dient als korpsbeheerder zorg te dragen voor onder 
meer de kwaliteit van de taakuitoefening door het korps. Daarom is dit onderzoek op zowel 
het korps als op de korpsbeheerder gericht.  
De centrale onderzoeksvraag luidt als volgt: 
In hoeverre geven het KPCN en de korpsbeheerder opvolging aan de aanbevelingen van de 
Raad en in hoeverre en door wie wordt hierop gestuurd? 
3 Aanpak 
Voor dit onderzoek heeft de Raad relevante documenten opgevraagd bij het korps en bij de 
korpsbeheerder. Dit onderzoek bestond voornamelijk uit bestudering en analyse van die 
documenten en verdiepende interviews met vertegenwoordigers van de korpsbeheerder en 
van het korps. Vanwege de COVID-19-maatregelen heeft de Raad de meeste interviews 
telefonisch afgenomen. Om dezelfde reden heeft hij geen dossieronderzoek kunnen 
verrichten. 
4 Ontwikkeling KPCN en lokale context 
Om de opvolging van de aanbevelingen in het juiste perspectief te kunnen plaatsen, gaat de 
Raad eerst kort in op de ontwikkeling van het KPCN en op de context waarin het korps 
                                                
1
 Zie Jaarplan 2020 van de Raad.  
2
 De Inspectie Justitie en Veiligheid heeft dit onderzoek in 2017 uitgevoerd. De verbeterpunten liggen op het 
terrein van de meldkamer van het KPCN. De Raad heeft de opvolging van de aanbevelingen daarover 
onderzocht. Dit is afgestemd met de Inspectie. 
7 
 

tevreden dat het korps heeft gekozen voor deze structurele oplossing. Het verdient volgens 
de Raad wel de voorkeur dit in het herinrichtingsplan en/of het OenF-rapport vast te leggen. 
Conclusie 
De Raad concludeert dat het proces van klachtbehandeling door het korps na 2016 is 
verbeterd. De aanbevelingen van de Raad zijn geheel of gedeeltelijk opgevolgd. Daar waar 
opvolging nog niet is gerealiseerd, is in ieder geval een aanzet daartoe gegeven.  
5.2 Schietincident Bonaire 
De Inspectie JenV deed in haar rapport van 2017 de aanbevelingen om de meldkamer van 
het KPCN te verstevigen door middel van: 
• opleiding van nieuwe en bijscholing van zittende centralisten; 
• de aanwezigheid van executief personeel op de meldkamer; 
• verbetering van de technische toe- en uitrusting van de meldkamer; 
• technische maatregelen om de verbindingen tussen meldkamer en patrouilles te 
verbeteren.  
 
Stand van zaken 2020 
Het KPCN heeft de aanbevelingen ten aanzien van opleiding en bijscholing van centralisten 
opgevolgd. Het systematisch bevorderen en opfrissen van kennis is naar het oordeel van de 
Raad wel een belangrijke randvoorwaarde. 
Het KPCN en de korpsbeheerder hebben de inzet van executief personeel in de meldkamer 
en stages van centralisten bij de BPZ vertaald in maatregelen maar die maatregelen nog niet 
uitgevoerd. Gezien het capaciteitsprobleem bij de afdeling BPZ heeft de Raad er begrip voor 
dat executief personeel nog niet in ingezet in de meldkamer. Maar de stages bij de BPZ 
hadden volgens de Raad wél uitgevoerd kunnen worden.  
De Raad constateert dat de aansturing van de medewerkers van de BPZ door de meldkamer 
nog steeds een aandachtspunt is. De uitwisseling van BPZ’ers en centralisten is naar het 
oordeel van de Raad belangrijk voor versteviging en doorontwikkeling van de meldkamer en 
voor het begrip over en weer.  
De Raad constateert dat het KPCN maatregelen heeft genomen om de bereikbaarheid op 
Bonaire, Sint Eustatius en Saba te verbeteren. Dat heeft geleid tot verbetering, ten aanzien 
van zowel de mobiele bereikbaarheid als het porto- en mobilofoonverkeer.   
 
De Inspectie Justitie en Veiligheid (hierna: IJenV) stelde in 2017 vast dat de apparatuur meer 
dan zeven jaar oud en aan vervanging toe was. De minister heeft in zowel de beleidsreactie 
op het rapport van de Inspectie als in andere Kamerbrieven uit 2018 aangegeven dat de 
aanbesteding voor het vervangen van de apparatuur in 2018 zou starten. De Raad 
constateert dat dit niet is gerealiseerd. Het later genoemde streven van de korpsbeheerder 
om de aanbestedingen in het tweede kwartaal van 2020 te starten, bleek ook niet haalbaar. 
Bedoelde apparatuur is nog steeds niet vervangen. Daardoor is de meldkamer op dit 
onderdeel nog onvoldoende op orde.  
De vervanging van meldkamerapparatuur, één van de aanbevelingen uit het rapport van de 
IJenV, is onderdeel van een breder traject voor de modernisering van meldkamer. Daarvoor 
heeft de korpsbeheerder in 2018 een projectstructuur ingericht. Het gaat niet alleen om de 
vernieuwing van de technische voorzieningen, maar ook om de wijze waarop de 
9 
 

trainingen en/of cursussen blijft investeren in deze medewerkers.  
De aanbeveling over het regelen van een ongevallenverzekering en een kilometervergoeding 
voor de vrijwillige medewerkers van BSH is voor wat de betreft de vergoeding opgevolgd. De 
verzekering is als gevolg van een misverstand nog steeds niet geregeld. Tijdens het 
onderzoek van de Raad is dit punt opnieuw opgepakt. 
Op het punt van de actieve informatieverstrekking aan slachtoffers heeft het KPCN 
inmiddels serieuze vooruitgang geboekt. Daarvoor was wel het ‘Tweede vervolgonderzoek 
Aangifteproces’ van de Raad (2019) nodig. Naar aanleiding van de aanbevelingen van de 
Raad in dat rapport heeft het korps door middel van een werkinstructie geregeld dat ook 
aangevers van zaken die bij de afdeling Opsporing in behandeling komen adequaat worden 
geïnformeerd. De terugkoppeling verloopt nu nog handmatig via lijsten. De Raad vindt het 
van belang dat dit zo snel mogelijk wordt geautomatiseerd. 
Wat betreft de positionering van BSH heeft de Raad geconstateerd dat het KPCN dit bureau, 
conform zijn aanbeveling, heeft gehandhaafd als onderdeel van het korps. Volgens direct 
betrokkenen is aan een meer zelfstandige profilering van BSH geen behoefte meer, gezien 
het volgens hen verbeterde imago van het korps.    
Ten slotte is gebleken dat de samenwerking tussen BSH en Slachtofferhulp Nederland in ad-
hoc-situaties naar wens verloopt. Niettemin heeft BSH het voornemen om alsnog het 
initiatief te nemen voor de totstandkoming van een samenwerkingsconvenant met SHN.  
 
Conclusie 
Het korps heeft inmiddels de meeste van de aanbevelingen over slachtofferhulp opgevolgd. 
De randvoorwaarden voor BSH om zijn werk goed te verrichten, zijn daardoor sterk 
verbeterd. Het stemt de Raad met name tevreden dat het KPCN het aanmeldproces en de 
terugkoppeling aan aangevers/slachtoffers heeft geregeld. 
5.4 Basispolitiezorg (BPZ) 
 
De Raad deed in zijn rapport uit 2018 aanbevelingen op de volgende punten: 
• negen aspecten die aandacht verdienen bij de besluitvorming over de herinrichting 
4
van het korps; 
• verbinding tussen de afdelingen BPZ en Opsporing; 
• roosters; 
• prestatiedoelen; 
• managementinformatie. 
 
Stand van zaken 2020 
Uit dit onderzoek is gebleken dat alle negen aspecten die de Raad heeft genoemd, zijn 
betrokken bij de totstandkoming van het herinrichtingsplan voor het korps. De meeste zijn 
daar zelfs expliciet in verwerkt. Meest in het oog springend daarbij is de uitbreiding van de 
formatie van de afdeling BPZ met vijftien fte’s. De Raad heeft met instemming 
kennisgenomen van de wijze waarop het korps, in afstemming met de korpsbeheerder, 
                                                
4
 Het korps werkt sinds enkele jaren aan een geactualiseerd inrichtingsplan. Naar verwachting van korps en 
korpsbeheerder zal dit, samen met een bijbehorend OenF-rapport, in 2021 worden vastgesteld.  
11 
 

KPCN in zijn taakuitvoering. Hij omarmt dan ook de stappen die de korpsbeheerder en het 
KPCN in 2021 gaan zetten om te bezien of en - zo ja - hoe (bepaalde) beheerstaken kunnen 
worden overgedragen aan de nationale politie. De nationale politie is immers naar 
verwachting beter en sneller in staat uitvoering te geven aan beheersvraagstukken die 
samenhangen met operationeel politiewerk. De Raad is hierbij van oordeel dat het KPCN 
een zelfstandig korps moet blijven. Niet alleen om zijn unieke identiteit te behouden, maar 
ook vanwege de regionale samenwerking met de andere korpsen, het RST en de KMar. Dit 
staat een versterking van de relatie met de nationale politie echter niet in de weg. De Raad 
is van oordeel dat, los van de afhankelijkheid van het KPCN in het beheer, de korpsleiding en 
de korpsbeheerder het gesprek moeten blijven voeren over de ruimte die het korps krijgt 
om uit oogpunt van efficiency (bepaalde) beheersvraagstukken rechtstreeks te regelen met 
de nationale politie.   
Sturing door het KPCN 
Zoals hiervoor is aangegeven, betrekt de korpsbeheerder het KPCN bij de totstandkoming 
van de beleidsreacties van de minister aan de Tweede Kamer. Voor zover die reacties 
toezeggingen inhouden over de opvolging van aanbevelingen, is het korps daar dan ook aan 
gebonden. Het korps heeft geen specifiek sturingsproces ingericht voor de opvolging van 
aanbevelingen. Het KPCN kiest ervoor - afhankelijk van de inhoud van de aanbeveling - deze 
op te nemen in jaarplannen en/of projecten, dan wel de opvolging rechtstreeks te beleggen 
bij de betreffende portefeuillehouder. Door middel van de A3-methode stuurt het 
managementteam van het korps op de daadwerkelijke uitvoering van die aanbevelingen.   
De Raad stelt vast dat de interne sturing binnen het KPCN in de afgelopen jaren sterk is 
verbeterd. De A3-methode wordt korpsbreed omarmd en concreet binnen de diverse 
geledingen van het korps toegepast. De vier aspecten (kernbegrippen) van governance 
(sturen, beheersen, intern toezicht en verantwoorden) maken onderdeel uit van deze vorm 
van sturing.  
 
Conclusie 
De korpsbeheerder en het KPCN sturen op de opvolging van aanbevelingen. Daarbij 
ontbreekt het momenteel nog wel aan checks and balances door de korpsbeheerder over de 
daadwerkelijke opvolging. Het voorstel van de korpsbeheerder om samen met het korps 
een proces in te richten om centraal zicht te houden op de uitvoering van aanbevelingen 
kan een effectieve stap zijn en bijdragen aan good governance. 
De Raad constateert dat de organisatie van de korpsbeheerder in de uitvoering van een 
aantal beheerstaken ten aanzien van operationele politieprocessen van het KPCN aanloopt 
tegen een gebrek aan kennis van uitvoerend politiewerk. Dat belemmert het KPCN in zijn 
taakuitvoering 
 
 
  
13 
 

8 Aanbevelingen 
De Raad komt op basis van de resultaten van dit onderzoek tot de volgende tien 
7
aanbevelingen : 
 
Thema Aanbeveling 
 
Klachtbehandeling Ten aanzien van de korpsleiding 
1. Verwerk de verhoging van de capaciteit voor BIZ (0,5 fte) in 
het herinrichtingsplan en/of het OenF-rapport.  
Versteviging Ten aanzien van de korpsleiding 
meldkamer 2. Maak een analyse van de knelpunten in de aansturing van de 
BPZ door de meldkamer. 
3. Organiseer de uitwisseling van BPZ’ers en centralisten.  
4. Borg in het personeels- en opleidingsplan het cyclisch proces 
van opleiden en bijscholen van centralisten.  
Ten aanzien van de korpsbeheerder 
5. Besteed nadrukkelijker aandacht aan de sturing op het 
meldkamerproject. 
Slachtofferhulp Ten aanzien van de korpsleiding 
6. Organiseer dat ActPol: 
a) met betrekking tot de vraagstelling aan slachtoffers wordt 
aangepast; 
b) voorziet in geautomatiseerde terugkoppeling aan 
aangevers/slachtoffers.  
BPZ/VVC Ten aanzien van de korpsleiding 
7. Regel adequate vervanging van de coördinator VVC-zaken 
binnen de afdeling BPZ. 
Sturing Ten aanzien van de korpsbeheerder en korpsleiding 
8. Betrek in het in te richten sturingsproces over de opvolging 
van aanbevelingen ook andere door het KPCN te 
implementeren thema’s. 
Ten aanzien van de korpsbeheerder 
9. Verken in 2021, samen met het KPCN en de nationale politie, 
de wenselijkheid en mogelijkheid van een rol van de 
nationale politie in de uitvoering van (onderdelen van) het 
beheer van het KPCN. Stel daarvoor - afhankelijk van de 
uitkomsten van deze verkenning - een plan op. 
10. Maak afspraken met het korps over de ruimte die het korps 
van de korpsbeheerder krijgt om in de uitvoering van 
bepaalde beheersvraagstukken zaken rechtstreeks te regelen 
met de nationale politie.  
                                                
7
 Op grond van artikel 30 lid 3 van de Rijkswet Raad voor de rechtshandhaving richt de Raad zijn aanbevelingen 
aan de minister van Justitie en Veiligheid. 
15 
 

1 Inleiding  
 
1.1 Aanleiding onderzoek 
8
De Raad voor de rechtshandhaving (hierna: de Raad) heeft de afgelopen tien jaar in diverse 
inspectierapporten aanbevelingen gedaan aan de verantwoordelijke ministers. Voor wat 
betreft Caribisch Nederland ligt een aanzienlijk deel van die aanbevelingen op het terrein 
van het Korps Politie Caribisch Nederland (hierna: KPCN). Die aanbevelingen strekken ertoe 
de kwaliteit van de taakuitvoering door het korps te verbeteren. 
De Raad heeft in zijn Jaarplan 2020 aangekondigd dat hij een monitor zal inrichten om op 
hoofdlijnen zicht te krijgen én te houden op de opvolging van zijn aanbevelingen. Hiervoor is 
een format (database) ontwikkeld. In die database wordt per land de voortgang van de 
opvolging van de aanbevelingen per onderzoek bijgehouden, gemonitord. Deze monitor 
genereert overzicht en inzicht (en managementinformatie) in de uitwerking van de 
verbetermaatregelen in het veld. De monitor biedt ook input voor de jaarlijks op te leveren 
9
Staat van de Rechtshandhaving. Ten slotte kan het monitoren van de opvolging van 
aanbevelingen een bijdrage leveren aan het zogenaamde risicogestuurd toezicht. 
Gesignaleerde knelpunten kunnen namelijk leiden tot een review of nieuwe thematische 
onderzoeken.  
Dit eerste onderzoek van de Raad in Caribisch Nederland ten behoeve van de monitor gaat 
over de opvolging van de aanbevelingen in vier rapporten betreffende het KPCN. Uit diverse 
(review)onderzoeken en gesprekken die de Raad in de afgelopen jaren voerde met 
vertegenwoordigers van de justitiële organisaties in Caribisch Nederland, maakt de Raad op 
dat de mate en de wijze van sturing belangrijke factoren zijn bij de realisatie van 
aanbevelingen in de praktijk. In het geval van het KPCN gaat het hierbij zowel om sturing 
door de korpsleiding, leidinggevenden of andere daartoe aangewezen verantwoordelijken 
binnen het korps, als om sturing door de korpsbeheerder. De Raad heeft in dit onderzoek 
naar de opvolging van aanbevelingen nadrukkelijk aandacht besteed aan de sturingsvraag. 
 
De Raad verwerkt de resultaten van dit onderzoek in de database waarin alle onderzoeken 
en aanbevelingen worden opgenomen. De Raad heeft het voornemen om in de toekomst 
soortgelijke inspectieonderzoeken uit te voeren bij de andere justitiële organisaties in 
Caribisch Nederland.  
1.2 Doelstelling en onderzoeksvraag 
Dit onderzoek heeft een tweeledige doelstelling. De Raad heeft met dit onderzoek in de 
eerste plaats in beeld willen brengen in hoeverre zijn aanbevelingen op het terrein van het 
KPCN zijn opgevolgd. Daarbij gaat het om maatregelen die naar aanleiding van de 
aanbevelingen zijn aangekondigd, om concrete acties die zijn ondernomen en om het 
                                                
8
 De Raad is op grond van artikel 3 van de Rijkswet Raad voor de rechtshandhaving belast met de algemene 
inspectie van de organisaties van de justitiële keten in Curaçao, Sint Maarten en Nederland voor wat betreft 
Bonaire, Sint Eustatius en Saba. De Raad kijkt hierbij naar de kwaliteit van de taakuitvoering, het beheer en de 
justitiële samenwerking tussen de landen. 
9
 Zie artikel 33 van de Rijkswet Raad voor de rechtshandhaving. 
17 
 

1.3.2 Korps en korpsbeheerder 
 
Dit onderzoek richt zich op het KPCN en op de korpsbeheerder. De minister van Justitie en 
Veiligheid oefent wat het beheer betreft het bevoegde gezag uit over het KPCN en draagt 
zorg voor de kwaliteit van de taakuitoefening, de resultaten en het beheer van het 
12
politiekorps. Op basis van de Mandaatregeling korpsbeheer politie en brandweer BES 
2012 is mandaat respectievelijk ondermandaat verleend. Met betrekking tot het KPCN is 
ondermandaat verleend aan de directeur-generaal Politie en Veiligheidsregio’s (DGPenV; 
voorheen DGPol) van het ministerie van JenV.  
 
1.4 Toetsingskader  
Omdat de Raad in dit onderzoek is nagegaan op welke wijze opvolging is gegeven aan een 
aantal aanbevelingen, maken die aanbevelingen onderdeel uit van het toetsingskader voor 
dit onderzoek. 
Zoals hiervoor aangegeven, heeft de Raad ook onderzocht in hoeverre wordt gestuurd op de 
daadwerkelijke opvolging van aanbevelingen. De mate waarin wordt gestuurd op de 
realisatie van doelstellingen is een samenhangend proces binnen organisaties en wordt 
governance genoemd. De Raad gebruikt daarom ook aspecten van governance als 
toetsingskader.  
De gebruikelijke definitie van governance luidt: het waarborgen van de onderlinge 
samenhang van de wijze van sturen, beheersen en toezicht houden van organisaties, gericht 
op een efficiënte en effectieve realisatie van doelstellingen, alsmede het daarover op een 
open wijze communiceren en verantwoording afleggen ten behoeve van 
13
belanghebbenden.  
De Raad heeft bij dit onderzoek gebruik gemaakt van de volgende vier 
kernbegrippen: sturen, beheersen, intern toezicht en verantwoorden. Deze begrippen 
worden, samengevat, als volgt omschreven:  
 Sturen:   richting geven aan het realiseren van organisatiedoelen. 
 Beheersen: invoeren van maatregelen en procedures om ervoor te zorgen dat de  
organisatie de goede richting op gaat. 
 Intern toezicht:  vaststellen of doelen worden gehaald. 
 Verantwoorden:  rapporteren over resultaten. 
 
1.5 Aanpak onderzoek 
In de eerste fase van het onderzoek vond een oriëntatie plaats aan de hand van de vier 
geselecteerde rapporten en de reacties van de minister daarop.  
Vervolgens heeft de Raad relevante documenten opgevraagd bij het KPCN en bij de 
korpsbeheerder. Het zwaartepunt van het onderzoek lag bij de interviews met 
                                                
12
 Artikelen 47 en 50 van de Rijkswet politie van Curaçao, van Sint Maarten en van Bonaire, Sint Eustatius en 
Saba. 
13
 Zie ook Bossert, J. (2002), de Leidraad voor goed bestuur. 
19 
 

2 Opvolging aanbevelingen  
 
In dit hoofdstuk beschrijft de Raad per onderzoek de opvolging van de aanbevelingen. De 
Raad beschrijft hiertoe eerst de ontwikkeling van het KPCN en de lokale context. Deze 
achtergrond is van belang voor de manier waarop het KPCN uitvoering geeft aan de 
taakuitvoering, waaronder de opvolging van aanbevelingen. 
 
2.1 Ontwikkeling KPCN/lokale context 
Vanuit de oude constellatie van de voormalige Nederlandse Antillen was bij het ontstaan 
van het KPCN in 2010 sprake van een forse achterstand, onder meer in kennis. Het KPCN 
heeft met de korpsbeheerder de basis van het korps op orde gebracht door onder meer te 
investeren in opleidingen en beter materieel (gebouwen en toerusting). Dat heeft geleid tot 
een volwaardige en professionele basispolitiezorg, aldus geïnterviewden. Zij geven in de 
gesprekken met de Raad aan dat sinds 2017, mede naar aanleiding van de 
inspectierapporten van de Raad en het rapport van de heer Bouman, de verdere 
14
ontwikkeling van het korps op gang is gekomen. Dit omvatte onder meer de versterking en 
wijziging van de sturing binnen het korps en de professionalisering van de bedrijfsvoering. 
De korpsleiding bestond tot 2017 uit de korpschef, het hoofd bedrijfsvoering en de hoofden 
van de afdelingen basispolitiezorg (hierna: BPZ), Opsporing en Intake, Informatie en 
Operationele Ondersteuning (hierna: IIOO). De korpsleiding bestaat nu uit de korpschef, het 
hoofd operatiën/plaatsvervangend korpschef en het hoofd bedrijfsvoering, en richt zich op 
de strategische taken van het korps. De hoofden van de afdelingen BPZ, Opsporing en IIOO 
zijn verantwoordelijk voor de tactische aansturing. De communicatie tussen de teams op 
Bonaire, Sint Eustatius en Saba is sinds 2017 verbeterd. Vanuit de leiding op Bonaire is meer 
aandacht voor de teams op de bovenwinden, onder meer in de aansturing en het 
organiseren van personele ondersteuning indien dat nodig is, aldus geïnterviewden. De 
Raad komt hier in paragraaf 2.5 op terug (opvolging aanbevelingen rapport BPZ). Ten slotte 
is de personele uitbreiding van het KPCN mogelijk gemaakt en verwerkt in het 
15
herinrichtingsplan dat de basis biedt voor de doorontwikkeling vanaf 2020.   
16
Op grond van de Rijkswet politie is het KPCN een zelfstandig politiekorps. Wat betreft 
capaciteit en materiaal is het echter ingericht op het uitvoeren van de basispolitietaken, met 
een noodzakelijkerwijs beperkte vorm van specialisatie. Deze kleinschaligheid is niet alleen 
kenmerkend voor het KPCN, maar ook voor andere uitvoeringorganisaties in Caribisch 
Nederland. De gedachte dat het korps volledig zelfvoorzienend kan zijn, is in 2016 dan ook 
expliciet verlaten. De korpsbeheerder en het KPCN hebben de regionale samenwerking met 
de verschillende organisaties, die verantwoordelijk zijn voor de rechtshandhaving in het 
Caribisch deel van het Koninkrijk, verstevigd. Zo is in 2019 capaciteit van het Recherche 
Samenwerkingsteam (RST) toegevoegd aan de afdeling Opsporing van het KPCN. Ook zijn 
afspraken met de korpsen van Curaçao, Aruba en Sint Maarten gemaakt over de uitwisseling 
                                                
14
 KPCN, Focus, prioriteren, doen, 1 november 2016, mr. G.L. Bouman en L. Jopp. 
15
 Zie ook paragraaf 2.5. 
16
 Artikel 7 Rijkswet politie van Curaçao, van Sint Maarten en van Bonaire, Sint Eustatius en Saba. 
21 
 

Functie klachtbehandelaar 
Binnen het KPCN is het Bureau Interne Zaken (BIZ) onder meer belast met de coördinatie en 
de behandeling van klachten. Het verrichten van interne en van integriteitsonderzoeken is 
een andere taak van het BIZ. Conform het inrichtingsplan voor het korps bestaat het BIZ uit 
slechts één medewerker. Tijdens het onderzoek in 2016 was niet voorzien in een vaste 
vervanger of in een collega die bij verhoogde werkdruk zou kunnen bijspringen. De Raad 
deed daarom de volgende aanbeveling: 
Organiseer adequate vervanging voor de functie van  
klachtencoördinator/klachtbehandelaar. 
 
Dossiervorming 
De Raad deed in 2016 dossieronderzoek bij het BIZ en stelde vast dat de klachtdossiers 
onvolledig waren en dat essentiële stukken veelal ontbraken. De Raad deed in verband 
daarmee de volgende aanbeveling: 
Zorg voor complete klachtdossiers. 
 
2.2.2 Beleidsreactie  
In zijn reactie op dit rapport merkte de minister op dat hij ervoor zou zorgen dat ‘dit 
onderwerp de passende aandacht heeft van de korpschef, in ieder geval op adequate 
18
vastlegging van het dossier en opvolging van de klacht’. 
 
2.2.3 Stand van zaken 2020 
Uit gesprekken met de gemandateerd korpsbeheerder (hierna: KB) en de betrokken 
beleidscoördinator van het ministerie van JenV komt naar voren dat zij de opvolging van 
déze aanbevelingen vooral beschouwen als een operationele aangelegenheid waarvoor de 
korpsleiding primair verantwoordelijk is. Zij zijn globaal op de hoogte van de stand van 
zaken maar verwezen voor meer gedetailleerde informatie naar het korps. De hierna 
volgende beschrijving van de stand van zaken per aanbeveling is voornamelijk gebaseerd op 
de informatie die het korps in het kader van dit onderzoek aan de Raad verstrekte. 
Actieve informatieverstrekking over het klachtrecht 
De korpschef (hierna: KC) liet weten dat het korps na de publicatie van het rapport van de 
Raad heeft geïnvesteerd in informatieverstrekking over het klachtrecht, zowel binnen het 
korps als aan de ‘buitenwereld’. Hij gaf daarvan diverse voorbeelden. Zo geeft de nieuwe 
klachtbehandelaar, die per 1 januari 2019 zijn voorganger bij het BIZ heeft opgevolgd, 
tijdens briefings en werkoverleggen regelmatig voorlichting aan collega’s over het 
klachtrecht. Deze klachtbehandelaar heeft in 2019 ook een voorlichtingsbijeenkomst op de 
middelbare school verzorgd; daarbij heeft hij de scholieren geïnformeerd over de 
mogelijkheden bij ontevredenheid over politieoptreden. Voorts gebruikt het korps Facebook 
en persberichten om burgers te informeren over bijvoorbeeld de behandeling van een 
concrete klacht. Op de politiebureaus op alle drie de eilanden zijn folders beschikbaar, in 
                                                
18
 Brief d.d. 19 januari 2017 van de minister van Veiligheid en Justitie aan de voorzitter van de Tweede Kamer. 
23 
 

klachtadviescommissie, in registratie van klachten en daarop genomen beslissingen, en in 
een jaarlijkse publicatie daarvan. In die publicatie moet ook worden aangegeven in hoeverre 
klachten wijzen op structurele tekortkomingen in het functioneren van de politie en moet, 
zo nodig, aandacht worden geschonken aan de middelen om deze tekortkomingen op te 
heffen. De Raad constateerde in zijn rapport van 2016 dat de bedoelde ministeriële regeling 
nog niet tot stand was gekomen. Tijdens de uitvoering van dit onderzoek bleek dat het 
ministerie van JenV inmiddels bezig was met het opstellen van zo’n klachtregeling. Die 
regeling was eind 2020 nog niet in werking getreden. Vooruitlopend op de inwerkingtreding 
daarvan heeft het korps in 2020 aansluiting gezocht bij de Klachtencommissie ongewenste 
omgangsvormen van de RCN. 
Uit de jaarverslagen van het KPCN over de jaren 2017, 2018 en 2019 kan worden opgemaakt 
dat in die jaren achtereenvolgens 20, 7 en 35 klachten zijn ingediend. Op verzoek van de 
Raad gaf het korps een nadere toelichting op de klachten uit die jaren. Daaruit blijkt dat 
over het jaar 2019 voor het eerst een overzicht is gemaakt met informatie over de 
afzonderlijke klachten. Het korps stuurde de Raad dit overzicht (in Excel) in 
geanonimiseerde vorm toe. Het overzicht bevat onder andere een kolom waarin in 
steekwoorden is vermeld waarover de klacht ging en een kolom waarin staat of de klacht is 
afgedaan. Uit het overzicht kan de Raad niet opmaken op welke wijze de klacht is behandeld 
en in hoeverre die gegrond was. 
 
2.2.4 Beoordeling 
 
Opvolging aanbevelingen 
Uit dit inspectie-onderzoek is met betrekking tot de opvolging van de aanbevelingen uit 
2016 het volgende beeld naar voren gekomen. Op het punt van actieve 
informatieverstrekking heeft het korps diverse nuttige activiteiten ontplooid, zowel intern 
als extern. De voorlichting op de middelbare school is daarvan een goed voorbeeld. Met de 
aanpassing van de website van het KPCN kan nog veel winst worden behaald.  
De Raad heeft vanwege de COVID-19-maatregelen zelf geen dossieronderzoek kunnen 
verrichten. Op basis van de informatie van de KC en de klachtbehandelaar gaat hij er 
niettemin van uit dat klagers na een informeel gesprek standaard wordt gevraagd of zij 
tevreden zijn en dat het korps bij een ontkennend antwoord alsnog de formele Awb-
procedure start. Gelet op de informatie van het korps vertrouwt de Raad er evenzeer op dat 
de klachtdossiers nu op orde zijn. 
Tijdens het onderzoek werkte het korps nog niet stelselmatig met afloopberichten. De KC 
gaf tijdens het onderzoek aan dat hij van plan is dit wel te gaan doen. De Raad vertrouwt 
erop dat deze aanbeveling alsnog wordt opgevolgd. De Raad vindt het belangrijk dat de 
behandeling van elke klacht op deze manier zorgvuldig wordt afgerond. Het kan 
misverstanden voorkomen en het maakt het klachtproces transparant. 
De vervanging van de klachtbehandelaar is gerealiseerd. Het stemt de Raad tevreden dat 
het korps heeft gekozen voor een structurele oplossing. Het verdient volgens de Raad wel 
de voorkeur dit in het herinrichtingsplan en/of het OenF-rapport vast te leggen. De 
beschikbare capaciteit voor de functie van medewerker BIZ wordt de facto immers 
25 
 

2.3 Schietincident Bonaire  
 
Inleiding 
Op 17 augustus 2016 is een politieambtenaar van het KPCN overleden bij een schietincident 
op Bonaire. Op verzoek van de korpsbeheerder (KB) heeft de Inspectie Justitie en Veiligheid 
(hierna: de IJenV) een onderzoek ingesteld naar de gebeurtenissen rond dit schietincident. 
Doel van dit onderzoek was om antwoord te geven op een aantal vragen van de KB rondom 
het dodelijk schietincident en om eventuele verbeterpunten te formuleren naar aanleiding 
van het incident. De IJenV bracht in november 2017 een rapport uit over dit incident en 
constateerde onder andere dat de meldkamer van het KPCN in verschillende opzichten 
onvoldoende op orde was. 
 
2.3.1 Aanbevelingen 2017 
De IJenV pleit in haar rapport voor versteviging van de meldkamer van het KPCN. Zij stelde 
in dat verband het volgende: 
 
De meldkamer van het KPCN is op het gebied van opleiding, bijscholing en toerusting onvoldoende 
op orde. De Inspectie beschouwt dit als een risico voor de taakuitvoering van het KPCN. Zij is van 
oordeel dat de meldkamer op korte termijn verstevigd moet worden en beveelt aan dat de 
korpsbeheerder en de korpschef dit met de nodige voortvarendheid ter hand nemen.  
Naar het oordeel van de Inspectie valt daarbij te denken aan zaken als:  
1. Het opleiden van nieuwe centralisten door de Politieacademie, zo kort mogelijk na het in dienst 
treden en het tevens investeren in bijscholing van zittende centralisten door het organiseren en 
borgen van opfriscursussen, stages op andere meldkamers en stages binnen de basispolitiezorg.  
2. Het (tijdelijk) op de meldkamer aanwezig laten zijn van een executieve collega om door 
kennisoverdracht de burgercentralisten meer gevoel te laten ontwikkelen bij het executieve 
werkproces. Daarnaast kunnen de chef en de plaatsvervangend chef meldkamer ook een 
nadrukkelijke bijdrage leveren door met grote regelmaat - en in het bijzonder bij calamiteiten - in 
persoon op de meldkamer aanwezig te zijn.  
3. Het verbeteren of vernieuwen van de technische toe- en uitrusting van de meldkamer en het 
nemen van technische maatregelen om de verbindingen (portofoonverkeer en mobiele telefonie) 
tussen de meldkamer en de patrouilles te verbeteren.  
 
2.3.2 Beleidsreactie 
20
De minister gaf de volgende reactie op het rapport van de IJenV : 
De aanbevelingen van de IJenV op dit terrein onderschrijf ik en zie ik als bevestiging en ondersteuning van het 
reeds eerder door mij ingezette verbetertraject met betrekking tot het functioneren van de meldkamer, 
hierover bent u bericht bij kamerbrief van 20 september 2017. 
Het KPCN heeft in de afgelopen jaren veel geïnvesteerd in de opbouw van de kwantiteit en kwaliteit van zijn 
personeel, evenals in de bijbehorende toerusting. Daarbij wordt in de regel zeer nauw samengewerkt met de 
Nederlandse politie en met de Politieacademie.  
                                                
20
 Brief d.d. 28 november 2017 van de minister van Veiligheid en Justitie aan de voorzitter van de Tweede 
Kamer. 
27 
 

voor de verbinding tussen deze onderdelen van het korps goed zou zijn dat dit alsnog wordt 
gerealiseerd.  
 
Executief personeel op de meldkamer  
De IJenV constateerde in 2017 dat de meldkamer zijn sturende rol richting de eenheden van 
de basispolitiezorg gedeeltelijk vervult doordat sommige executieve collega’s van de 
basispolitiezorg moeite hebben aangestuurd te worden door burgercentralisten met weinig 
kennis van operationeel politiewerk. Daardoor ontstaat er frictie tussen de BPZ’ers en de 
centralisten. Ten tijde van het onderzoek van de Inspectie was een executieve collega als 
plaatsvervangend chef aan de meldkamer toegevoegd, onder meer om de centralisten meer 
gevoel te laten ontwikkelen bij het executieve werkproces van de basispolitiezorg. Uit het 
onderzoek blijkt dat deze collega in 2018 elders is geplaatst. Uit het huidige onderzoek blijkt 
dat de huidige chef meldkamer met grote regelmaat op de meldkamer aanwezig is. 
Geïnterviewden geven daarnaast aan dat een aantal senioren van de BPZ in hun rol als 
wachtcommandant - meer dan voorheen - geregeld hun gezicht laten zien op de 
meldkamer. De korpsbeheerder heeft in de kaderbrief d.d. 14 mei 2020 aangegeven dat 
extra inzet van executief personeel in de meldkamer in het eerste kwartaal van 2020 dient 
22
te zijn gerealiseerd. Het KPCN heeft in het jaarplan 2019 ‘de wederkerige uitwisseling BPZ 
en meldkamer’ benoemd als te ondernemen actie. De korpsleiding geeft tijdens de 
gesprekken met de Raad aan dat zij hierin niet zijn geslaagd omdat de huidige beschikbare 
capaciteit binnen de BPZ hiervoor niet toereikend is. Zodra de capaciteit binnen de BPZ 
conform het herinrichtingsplan van het korps is uitgebreid, zal zij beslissen hoe dit te 
realiseren. 
  
Geïnterviewden geven aan dat de BPZ en de meldkamermedewerkers sinds 2017 iets meer 
tot elkaar zijn gekomen en dat er minder fricties zijn tussen de centralisten en de BPZ’ers. 
Tegelijkertijd geven zij aan dat een aantal medewerkers van de BPZ nog steeds niet altijd 
accepteert dat ze aangestuurd worden door de centralisten en dat de sturende rol van de 
meldkamer nog steeds een aandachtspunt is. Het KPCN heeft gedurende het onderzoek van 
de Raad een werkgroep meldkamer-basispolitiezorg ingericht om de verbinding tussen 
beide afdelingen verder te verbeteren. Ook geven zij aan dat in overleg met de afdelingen 
basispolitiezorg en opsporing de werkprocessen op de meldkamer geactualiseerd dienen te 
worden.  
 
Technische verbindingen 
De minister gaf in de beleidsreactie op het rapport aan dat in 2017 reeds dertig portofoons 
waren aangeschaft en dat ter vervanging van alle portofoons en mobilofoons Europese 
aanbestedingstrajecten worden gestart. Geïnterviewden van het korps geven aan dat deze 
aanbestedingstrajecten over het algemeen lastig in de regio zijn te realiseren omdat er 
veelal geen geschikte partijen in de regio beschikbaar zijn om politiespecifieke zaken 
conform de Europese norm te leveren. Ook de eerdere aanbesteding van de portofoons en 
mobilofoons verliep daardoor volgens hen moeizaam. Het korps kon uiteindelijk aanhaken 
bij de aanbesteding van de nationale politie waardoor de nog benodigde 100 portofoons - 
na een jaar - beschikbaar kwamen. De korpsbeheerder geeft aan dat inmiddels afspraken 
met de nationale politie zijn gemaakt dat het KPCN voortaan kan aanhaken bij de 
                                                
22
 Kaderbrief KPCN 2020-2023, 14 mei 2020. In de kaderbrief legt de korpsbeheerder zijn prioriteiten voor het 
KPCN vast. 
29 
 

modernisering van de meldkamerfunctie op Bonaire, Sint Eustatius en Saba. De Raad 
beschrijft in deze paragraaf de ontwikkelingen op dit vlak. 
 
Ontwikkelingen 2018-2019 
De korpsbeheerder heeft in 2018 een startnotitie geschreven voor de start van voornoemd 
meldkamertraject. Hij kiest hierin voor een projectmatige benadering met een stuurgroep 
26
onder voorzitterschap van de korpsbeheerder en de inzet van een projectleider.  
 
De korpsleiding geeft aan dat zij in 2018 een projectleider van de nationale politie, die 
ervaring had met meldkamerprocessen, op het oog had die dit project lokaal vanuit Bonaire 
zou kunnen en willen trekken. Zij heeft de korpsbeheerder voorgesteld deze projectleider in 
te zetten. De korpsbeheerder geeft in de gesprekken met de Raad aan dat hij in 2018 in 
eerste instantie een lokaal iemand bereid had gevonden het project te gaan leiden. Deze 
persoon vertrok echter naar een andere werkgever. Het heeft vervolgens lang geduurd 
voordat een nieuwe projectleider werd gevonden omdat in de regio geen geschikte 
kandidaat beschikbaar was, aldus de korpsbeheerder. Hij geeft hierbij aan dat de inrichting 
van de meldkamerfunctie niet alleen een politieaangelegenheid is, maar ook van 
brandweer, ambulance en openbare lichamen. Vanwege de gewenste neutraliteit heeft de 
korpsbeheerder niet ingestemd met het hiervoor genoemde voorstel van het KPCN, maar 
gekozen voor een ‘eigen’ projectleider van het ministerie van Justitie en Veiligheid die 
27
vanuit Den Haag opereerde. Deze projectleider is in februari 2019 gestart en heeft een 
inrichtingsvoorstel en een concept plan van aanpak geschreven. Hierin zijn uitgangspunten 
geformuleerd voor de inrichting van de meldkamerfunctie per eiland. De stuurgroep heeft in 
december 2019 het plan en inrichtingsvoorstel bekeken. Zij heeft geconcludeerd dat het 
voorstel nog te theoretisch was en dat in een nieuw voorstel de huidige praktijk meer 
28
betrokken en beschreven moest worden.  
 
Diverse geïnterviewden geven aan dat in 2018 en 2019 nauwelijks feitelijke vooruitgang is 
geboekt in het project. Zo zijn de aanbestedingstrajecten voor de apparatuur en 
infrastructuur, die conform de Kamerbrieven in 2018 zouden starten, niet gerealiseerd; 
nóch in 2018, nóch in 2019. Op Saba en Sint Eustatius speelden daarnaast andersoortige 
problemen die voor vertraging hebben gezorgd. Zo hadden deze eilanden in eerste instantie 
aangegeven een eigen meldkamer te willen. De betrokken partners hadden ook 
verschillende opvattingen over de invulling van de fall-back scenario’s bij calamiteiten, zoals 
29
orkanen. Ook speelden er problemen met de mobiele bereikbaarheid op Saba en Sint 
Eustatius waardoor de kans bestond dat iemand die 911 belde, werd verbonden met de 
meldkamer van een ander land (zoals Sint Kitts). Ook was de infrastructuur afhankelijk van 
die op Sint Maarten, waardoor eenmaal door het verlopen van een licentie aldaar, de 
frequentie onbruikbaar was. Zij geven daarnaast aan dat de projectleider onvoldoende 
kennis had van operationele meldkamerprocessen en hier al snel tegenaan liep. Hij was 
daarom erg afhankelijk van de kennis en input van lokaal betrokken partners. 
Geïnterviewden geven aan dat de projectleider vanuit de gekozen Europees-Nederlandse 
                                                
26
 Startnotitie project meldkamer CN, 2018 (ongedateerd), ministerie van Justitie en Veiligheid. 
27
 Werkzaam binnen PPAC, het Project-, Programma- en Adviescentrum van het ministerie van Justitie en 
Veiligheid. 
28
 Verslag stuurgroep meldkamer, 10 december 2019. 
29
 Bij uitval van (de) meldkamer(systemen) dient de meldkamerfunctie elders voortgezet te kunnen worden. 
31 
 

 
Hij geeft aan dat hij - naast de inzet van een lokale projectleider van de nationale politie - 
besloten heeft tot het plaatsen van een strategisch manager op Bonaire, als lokaal 
vertegenwoordiger van de korpsbeheerder. Deze manager dient als voorzitter van de 
stuurgroep het meldkamertraject op strategisch niveau namens de korpsbeheerder aan te 
sturen en in te grijpen als er vertraging optreedt. De manager zal naast het 
meldkamerproject ook een bijdrage leveren aan andere strategische doelstellingen. 
Geïnterviewden binnen het korps en binnen de organisatie van de korpsbeheerder geven 
aan er nu vertrouwen in te hebben dat het project voortvarend wordt opgepakt. Deze 
planning voor de afronding van het project zal in het te herschrijven plan van aanpak 
worden opgenomen. Geïnterviewden binnen het korps geven in de gesprekken met de Raad 
aan dat de verwachting is dat in de tweede helft van 2021 de meldkamerfunctie op de drie 
eilanden ingericht zal zijn, inclusief de vervanging van de meldkamerapparatuur en 
netwerkinfrastructuur.   
 
2.3.4 Beoordeling 
De Raad constateert dat het KPCN de aanbevelingen ten aanzien van opleiden en bijscholing 
van centralisten heeft vertaald in maatregelen die zijn ingevoerd en uitgevoerd. Alle 
centralisten zijn opgeleid, waarbij één centralist tijdens het onderzoek van de Raad de 
brandweermodule nog diende te volgen. Daarnaast hebben zij stage gelopen op de 
meldkamers van Curaçao en Sint Maarten. Dit heeft bijgedragen aan het verstevigen van de 
meldkamer. Opleiding speelt immers een belangrijke rol bij de ontwikkeling, deskundigheid 
en weerbaarheid van centralisten. Het systematisch bevorderen en opfrissen van kennis in 
de toekomst is hierbij naar het oordeel van de Raad een randvoorwaarde. 
 
De Raad constateert dat het KPCN en de korpsbeheerder de inzet van executief personeel in 
de meldkamer en stages van centralisten bij de BPZ hebben vertaald in maatregelen in het 
jaarplan en de kaderbrief. Beide maatregelen zijn niet in 2019 en 2020 uitgevoerd. De Raad 
heeft begrip voor het niet uitvoeren van de eerste maatregel. De huidige capaciteit binnen 
de BPZ laat dit gewoonweg niet toe. De stages bij de BPZ hadden evenwel uitgevoerd 
kunnen worden.  
 
De Raad constateert dat de aansturing van de basispolitiezorg door de meldkamer nog 
steeds een aandachtspunt is. Dit baart de Raad zorgen. Het betreft immers een vitaal 
werkproces. De resultaten van de door het KPCN hiervoor ingerichte werkgroep en de 
nieuw in te richten en te implementeren werkprocessen voor de meldkamer moeten 
worden afgewacht. De uitwisseling van BPZ’ers en centralisten is hierbij naar het oordeel 
van de Raad belangrijk voor versteviging en doorontwikkeling van de meldkamer en voor 
het begrip over en weer.  
 
Ongestoorde communicatie tussen de meldkamer en de eenheden via de 
netwerkinfrastructuur is essentieel voor het veilig en effectief functioneren van de politie. 
De Raad constateert dat het KPCN maatregelen heeft genomen om de bereikbaarheid op 
Bonaire, Sint Eustatius en Saba te verbeteren. Dit heeft geleid tot verbetering, zowel ten 
aanzien van de mobiele bereikbaarheid als ten aanzien van het porto- en 
mobilofoonverkeer.   
 
33 
 

De vervanging van de meldkamerapparatuur is onderdeel van een breder project om de 
meldkamer te moderniseren. De Raad concludeert dat dit project forse vertraging heeft 
opgelopen. Hij vindt dat de korpsbeheerder beter had moeten sturen op de voortgang van 
het project. De Raad merkt op dat de korpsbeheerder inmiddels wél stevige maatregelen 
heeft genomen om het project in 2021 af te ronden. De Raad hoopt dat dit zal lukken. 
 
Aanbevelingen 
 
Ten aanzien van de korpsleiding: 
• maak een analyse van de knelpunten in de aansturing van de BPZ door de 
meldkamer; 
• organiseer de uitwisseling van BPZ’ers en centralisten;  
• borg in het personeels- en opleidingsplan het cyclisch proces van opleiden en 
bijscholen van centralisten.  
 
Ten aanzien van de korpsbeheerder: 
• besteed nadrukkelijker aandacht aan sturing op het meldkamerproject.   
35 
 

 
Juridische kennis binnen BSH 
Het BSH draait grotendeels op vrijwillige medewerkers. De Raad constateerde dat bij BSH 
steeds meer behoefte ontstaat aan specifieke juridische kennis, en dat die kennis ontbreekt 
bij de vrijwillige medewerkers. Daarom deed hij de volgende aanbeveling: 
Zorg voor voldoende kennis op specifiek juridisch terrein binnen het BSH. 
Verzekering en vergoeding voor vrijwillige medewerkers 
Naar aanleiding van de aanbeveling van de Raad uit 2012 om de rechtspositie van de 
vrijwillige medewerkers van BSH te regelen, is het BSH gaan werken met 
vrijwilligersovereenkomsten. Daarin is onder andere een jaarlijkse onkostenvergoeding 
vastgelegd. Tijdens het onderzoek van 2018 bleek dat een ongevallenverzekering en een 
kilometervergoeding nog niet waren geregeld. Dit leidde tot de volgende aanbeveling: 
Tref een ongevallenverzekering alsmede een regeling voor een kilometervergoeding voor de 
vrijwillige medewerkers van het BSH. 
 
Actieve informatieverstrekking 
Het is van belang dat slachtoffers actief worden geïnformeerd over onder andere hun 
rechten en over actuele ontwikkelingen in het opsporingsonderzoek. Uit het onderzoek in 
2018 bleek dat het KPCN slachtoffers informeert wanneer zij daar zelf om vragen. Actieve 
informatieverstrekking was echter vooral afhankelijk van de individuele politieambtenaar, 
en niet geborgd in werkprocessen. In twee eerdere onderzoeken van de Raad naar het 
aangifteproces (2012 en 2014) had de Raad al vastgesteld dat de terugkoppeling door de 
politie aan aangevers (vaak de slachtoffers) ernstig te wensen overliet. Zijn eerdere 
aanbevelingen om die terugkoppeling te verbeteren, had in 2018 nog niet tot structurele 
verbeteringen geleid. Daarom deed de Raad in zijn rapport van mei 2018 de volgende 
34
aanbeveling: 
Stel richtlijnen op met betrekking tot de actieve informatieverstrekking aan slachtoffers. 
 
Profilering BSH 
Tijdens het onderzoek in 2018 lag er een voorstel het BSH te verzelfstandigen. Belangrijkste 
argument was dat de directe associatie met de politie voor slachtoffers een hoge drempel 
zou vormen om hulp te zoeken bij BSH. De Raad zag echter risico’s in die voorgestelde 
verzelfstandiging omdat het BSH, met slechts twee betaalde medewerkers, dan wel 
bijzonder kwetsbaar zou worden. Om het nadeel van de genoemde negatieve associatie met 
de politie te verkleinen, deed de Raad de volgende aanbeveling: 
Handhaaf het BSH vooralsnog als onderdeel van het KPCN maar laat het zich meer als een 
zelfstandige organisatie profileren zonder directe verwijzing naar het KPCN. 
                                                
34
 In dit rapport deed de Raad een identieke aanbeveling aan het openbaar ministerie BES.  
37 
 

BSH wanneer het slachtoffer aangeeft ondersteuning nodig te hebben, zo staat in deze 
bekendmaking. In juni 2019 is het bedrijfsprocessensysteem ActPol in die zin aangepast dat 
medewerkers in het systeem dienen aan te vinken of een slachtoffer wel of geen 
slachtofferhulp wenst. Daarnaast hebben de twee betaalde medewerkers van BSH sinds juni 
2019 beiden tot een bepaald niveau toegang tot ActPol. Zij nemen enige tijd na een incident 
contact op met het slachtoffer om aan te geven wat BSH eventueel kan betekenen. Deze 
benadering is mede ingegeven door de ervaring dat slachtoffers direct na een incident vaak 
laten weten geen slachtofferhulp te wensen. In de praktijk blijkt regelmatig dat zij daar later 
alsnog behoefte aan hebben. 
 
Medewerkers van JZZ (onderdeel van de afdeling Opsporing) nemen standaard contact op 
met BSH als er een nieuwe zaak speelt. Andere medewerkers van die afdeling doen dat 
volgens BSH niet altijd. De medewerkers van BSH hebben via ActPol geen inzage in de zaken 
die in behandeling zijn bij de afdeling Opsporing. Maar doordat zij wel toegang hebben tot 
andere delen van ActPol kunnen zij uit mutaties vaak afleiden dat er een zaak met een 
slachtoffer speelt bij de afdeling Opsporing. In een dergelijk geval neemt BSH contact op 
met Opsporing om te bezien wat er qua slachtofferhulp wenselijk is. Zowel de KC als de 
coördinator van BSH toonde zich tevreden over de huidige werkwijze. Volgens hen kan BSH 
zijn werk nu goed doen.  
  
Kennisniveau medewerkers BSH 
In december 2018 hebben alle medewerkers van BSH, zowel de betaalde als de vrijwillige, 
deelgenomen aan een training die werd verzorgd door het Schadefonds geweldsmisdrijven. 
Deze training was georganiseerd in verband met de uitbreiding van de werking van het 
36
schadefonds naar Caribisch Nederland. In dat verband is er in maart 2019 tevens een 
samenwerkingsovereenkomst getekend met het schadefonds. Op basis daarvan kunnen 
medewerkers van BSH voor juridisch advies terecht bij het schadefonds. 
Volgens de coördinator van BSH verloopt het contact met de juristen van het schadefonds 
goed. Het kennisniveau is daardoor bij BSH verbeterd. Deze coördinator geeft wel aan dat 
opfris- en verdiepingscursussen van belang zijn om ‘up-to-date’ te blijven.   
Ongevallenverzekering en kilometervergoeding 
Tijdens de uitvoering van dit onderzoek was de ongevallenverzekering voor vrijwillige 
medewerkers van BSH nog niet geregeld. De minister gaf in de beleidsreactie d.d. 28 
augustus 2018 aan dat een inkooptraject was gestart om te komen tot zo’n verzekering. Uit 
het onderzoek blijkt dat door miscommunicatie tussen korpsbeheerder en KPCN dit nog 
37
niet was gerealiseerd. De korpsbeheerder liet weten dat dit alsnog door het KPCN wordt 
opgepakt. Per 1 januari 2020 is de jaarlijkse onkostenvergoeding voor de vrijwillige 
medewerkers van BSH verhoogd. De kilometervergoeding is in dit bedrag verdisconteerd. 
Actieve informatieverstrekking 
De Raad voerde in 2019 een tweede vervolgonderzoek uit naar het aangifteproces in 
                                                
36
 Per april 2019 is de werking van de Wet schadefonds geweldsmisdrijven uitgebreid naar CN, voor misdrijven 
die op of na 1 januari 2017 zijn gepleegd.    
37
 E-mail d.d. 1 december 2020 van DGPenV aan de Raad. 
39 
 

automatisch een signaal af dat een slachtoffer informatie moet krijgen. De medewerkers 
houden een Excel-lijst bij die om de vier dagen door de politiechef wordt nagelopen. 
De coördinator van BSH heeft inmiddels in een aantal zaken vastgesteld dat rechercheurs de 
werkinstructie van hoofd Opsporing hebben toegepast: de betreffende slachtoffers waren 
door de recherche op de hoogte gehouden van hun zaak. 
Positionering BSH 
Conform de aanbeveling van de Raad is besloten BSH onderdeel van het KPCN te laten 
blijven. Aanleiding van de aanbeveling van de Raad om BSH zich meer als een zelfstandige 
organisatie te laten profileren, lag in de bij herhaling gehoorde opmerking dat het feit dat 
BSH onderdeel uitmaakt van het korps voor sommige slachtoffers een hoge drempel vormt. 
Inmiddels is daar volgens verschillende functionarissen met wie de Raad sprak geen sprake 
meer van omdat het imago van het korps is verbeterd. Voor een meer zelfstandige 
profilering van BSH is dan ook geen reden meer, aldus betrokkenen. 
Nauwere samenwerking BSH-SHN 
De KC en de coördinator van BSH lieten beiden weten dat het nog steeds de bedoeling is dat 
een samenwerkingsconvenant met SHN wordt gesloten. De coördinator zal daartoe SHN 
benaderen. Overigens weten BSH en SHN elkaar ook zonder convenant goed te vinden in 
bijvoorbeeld situaties van emigratie van een slachtoffer van CN naar Europees Nederland of 
andersom, aldus de coördinator van BSH. 
2.4.4 Beoordeling  
Uit dit onderzoek is gebleken dat het aanmeldproces, jarenlang een hardnekkig probleem, 
aanzienlijk is verbeterd. Het korps heeft maatregelen genomen zodat medewerkers aan 
slachtoffers de juiste vraag stellen en het systeem ActPol bevat inmiddels een verplicht veld 
over slachtofferhulp. Bovendien hebben de betaalde medewerkers van BSH (beperkte) 
toegang tot ActPol. BSH is tevreden over het huidige aanmeldproces. De Raad constateert 
dat het korps deze maatregelen ook uitvoert en daarmee zijn aanbeveling om het 
aanmeldproces te verbeteren heeft opgevolgd. Het zou volgens de Raad nog wel goed zijn 
als bij een volgende aanpassing van ActPol de tekst in het vakje over slachtofferhulp in lijn 
wordt gebracht met de correcte vraagstelling, dus in plaats van ‘slachtofferhulp nodig’ de 
tekst: ‘bezwaar tegen gegevensverstrekking aan BSH’.   
Door een training van het Schadefonds geweldsmisdrijven is het kennisniveau van de 
medewerkers van BSH verhoogd. Daarmee is ook deze aanbeveling opgevolgd. Het is wel 
zaak dat het KPCN door middel van periodieke trainingen en/of cursussen blijft investeren in 
deze medewerkers.  
De aanbeveling over het regelen van een ongevallenverzekering en een kilometervergoeding 
voor de vrijwillige medewerkers van BSH is voor wat de betreft de vergoeding opgevolgd, zij 
het pas per 1 januari 2020. De verzekering is nog steeds niet geregeld. Over de wijze waarop 
dit moest gebeuren en wie dat zou doen, is kennelijk een misverstand ontstaan tussen het 
korps en het ministerie. Pas tijdens het onderzoek van de Raad is dit punt opnieuw 
opgepakt. 
41 
 

2.5 Basispolitiezorg (BPZ) 
 
Inleiding 
De afdeling Basispolitiezorg (BPZ) van het KPCN is primair belast met de uitvoering van de 
hoofdprocessen ‘noodhulp’ en ‘toezicht en handhaving’. En als ‘blauw op straat’ vormt de 
BPZ het gezicht van de politie. In 2018 deed de Raad onderzoek naar de organisatie en naar 
het functioneren van de afdeling BPZ. Dat onderzoek leverde overall een positief beeld op, 
maar de Raad plaatste wel een aantal kanttekeningen bij de organisatie en bij het 
functioneren van die afdeling. In verband daarmee deed de Raad ten aanzien van 
verschillende aspecten aanbevelingen. 
 
2.5.1 Aanbevelingen 2018 
 
Herinrichting korps 
Het korps is ingericht op basis van een inrichtingsplan uit 2009. In 2016 deed de Raad, in zijn 
review-rapport over het opsporingsproces, de aanbeveling om op basis van actuele 
gegevens en inzichten na te gaan of er reden was het inrichtingsplan voor het KPCN aan te 
38
passen. De afgelopen jaren heeft het korps gewerkt aan een geactualiseerd 
inrichtingsplan. Tijdens de uitvoering van het onderzoek naar de afdeling BPZ signaleerde de 
Raad verschillende knelpunten die in het kader van de herinrichting zouden kunnen worden 
aangepakt. Hij deed daartoe de volgende aanbeveling: 
Besteed bij de besluitvorming over de herinrichting van het korps aandacht aan de volgende 
aspecten: 
• omvang van de BPZ-ploegen; 
• beschrijving van de functie van medewerker vreemdelingentoezicht; 
39
• beschrijving van de functie van medewerker (senior) VVC-zaken ; 
• functie-inhoud en –zwaarte op de bovenwinden; 
• aansturing van de teams op de bovenwinden; 
40
• beschikbaarheid van een barioregisseur voor elke bario ; 
• beschikbaarheid van tenminste één senior voor elke BPZ-ploeg; 
• verhouding tussen het aantal allround medewerkers en medewerkers BPZ alsmede 
de mogelijkheid van doorgroei; 
• mogelijkheid van uitwisseling van BPZ-medewerkers tussen de teams op Bonaire, 
Sint Eustatius en Saba. 
Verbinding BPZ – Opsporing 
Het inrichtingsplan uit 2009 gaat ervan uit dat de BPZ een structurele bijdrage levert aan de 
opsporing door steeds drie fte’s vanuit de BPZ in te zetten bij de afdeling Opsporing. In de 
                                                
38
 Rapport ‘Review-onderzoek opsporingsproces recherche op Bonaire, Sint Eustatius en Saba’, 2 mei 2016. 
39
 VVC: veelvoorkomende criminaliteit. 
40
 Een ‘bario’ is een wijk, een barioregisseur is te vergelijken met een wijkagent. 
43 
 

In het nieuwe inrichtingsplan zou aandacht worden besteed aan de bestendiging van de 
werkwijze met een bureau VVC binnen de afdeling BPZ. 
Wat betreft de aanbeveling over de roosterproblematiek deelde de minister mee dat hij de 
korpschef inmiddels had verzocht daaraan binnen zijn organisatie aandacht te besteden. 
Naar aanleiding van de aanbevelingen van de Raad over prestatiedoelen en 
managementinformatie merkte de minister op dat beide onderwerpen binnen het KPCN nog 
volop in ontwikkeling waren. In het jaarplan 2018 zijn al wel enkele prestatiedoelen 
geformuleerd. In het nieuwe inrichtingsplan is voorzien in een versterking van de 
informatievoorziening, waardoor de beschikbaarheid van managementinformatie, op 
termijn, wordt verbeterd, aldus de minister. 
 
2.5.3 Stand van zaken 2020 
 
Herinrichting korps 
In samenspraak met het ministerie van JenV heeft het KPCN de afgelopen jaren gewerkt aan 
een herinrichtingsplan voor het korps. In november 2020 heeft de korpsbeheerder (KB) 
overleg gevoerd met het KPCN over een aantal aanpassingen van het plan. Het korps dient 
nog een organisatie- en formatierapport op te stellen met daarin onder meer een 
functiebeschrijving en -waardering voor nieuwe functies bij het KPCN. Na goedkeuring 
daarvan door de KB en instemming van de Participatieraad van het korps kan bespreking in 
het sectoroverleg (directeur RCN en vakbonden) plaatsvinden. Het ministerie verwacht dat 
42
dit in de eerste helft van 2021 zal kunnen gebeuren. 
Het (concept)herinrichtingsplan voorziet onder andere in een uitbreiding van de afdeling 
BPZ met vijftien fte’s (van 68 naar 83). In november 2020 is hiertoe een nieuwe groep 
aspiranten in opleiding gegaan. Omdat het ministerie van JenV de financiering van de 
consequenties van de herinrichting al heeft geregeld, hoeft het korps niet te wachten op 
finale goedkeuring. Zo kan het korps al overgaan tot het werven van personeel voor cruciale 
functies. De KB ziet de herinrichting van het korps als een volgende fase. De eerste fase was 
erop gericht ‘de basis op orde’ te krijgen, nu gaat het om ‘doorontwikkelen en verbeteren’. 
Het herinrichtingsplan bevat dan ook als ondertitel: ’De volgende stap op organisatie- en 
personeelsgebied’. 
Bij de totstandkoming van het herinrichtingsplan heeft het korps de verschillende aspecten 
die de Raad in zijn eerste aanbeveling heeft genoemd betrokken. Zo maakt de uitbreiding 
van de formatie van de afdeling BPZ met vijftien fte’s het mogelijk de omvang van de BPZ-
ploegen te vergroten naar acht medewerkers. In het herinrichtingsplan is vastgelegd dat er 
ruimte komt voor drie extra senior- medewerkers BPZ. Van de senior-medewerkers is er één 
verantwoordelijk voor de coördinatie van de VVC-unit. Die taak wordt niet beschouwd als 
een afzonderlijke functie maar als een taakaccent. Het herinrichtingsplan voorziet er voorts 
in dat de afdeling BPZ beschikt over twee medewerkers Vreemdelingentoezicht.   
Het korps heeft ook de andere aspecten die de Raad heeft genoemd in zijn aanbeveling 
                                                
42
 Mededeling d.d. 1 december 2020. 
45 
 

In de praktijk heeft de VVC-unit tot nu toe meestal uit twee medewerkers bestaan, 
waaronder de coördinator, terwijl er meestal werk is voor drie personen. In de eerste jaren 
na de oprichting van de VVC-unit in 2017 had de coördinator tweemaal gedurende langere 
tijd de beschikking over een aspirant. Beide aspiranten zijn doorgestroomd naar de afdeling 
Opsporing. Sinds medio 2019 werd de coördinator ondersteund door een BPZ’er die om 
persoonlijke redenen geen regulier BPZ-werk kon verrichten. Deze collega, die niet volledig 
inzetbaar was waardoor de coördinator er regelmatig alleen voor stond, heeft het korps in 
november 2020 verlaten.  
Medewerkers van de afdeling BPZ bieden op ad-hoc-basis hulp aan de VVC-unit door 
bijvoorbeeld een getuigenverhoor af te nemen of door een buurtonderzoek te verrichten.  
De coördinator hoopt dat zodra de uitbreiding van de afdeling BPZ is gerealiseerd, 
overeenkomstig het herinrichtingsplan, er ruimte ontstaat om twee medewerkers BPZ 
steeds voor wat langere tijd op roulatiebasis voor de VVC-unit in te zetten. Wat betreft de 
taken van de VVC-unit wordt er binnen het korps onder andere over nagedacht die unit ook 
huiselijk-geweldzaken te laten oppakken. Bij beslissingen over het type zaken dat de unit 
VVC kan behandelen, speelt mee dat de medewerkers BPZ – in tegenstelling tot hun 
collega’s van de afdeling Opsporing – niet zijn gescreend voor toegang tot gerubriceerde 
informatie. De coördinator van de VVC-unit is sinds de oprichting daarvan de constante 
factor. Als hij bijvoorbeeld wegens vakantie afwezig is, houdt een senior medewerker van de 
afdeling Opsporing ‘een oogje in het zeil’. 
Om achterstanden (plankzaken) te kunnen wegwerken, hebben de teams op Sint Eustatius 
en Saba voor langere tijd ondersteuning gekregen van rechercheurs van de afdeling 
Opsporing. Vanwege alle corona-maatregelen verblijven er nu geen rechercheurs meer op 
deze twee bovenwindse eilanden. Wel biedt de afdeling Opsporing ondersteuning vanaf 
Bonaire. Bovendien hebben twee medewerkers van het team Sint Eustatius de RIMOZ-
43
opleiding met succes afgerond. De teamchefs van de twee bovenwindse eilanden toonden 
zich positief over de samenwerking met de afdeling Opsporing. Een van hen merkte daarbij 
op dat die samenwerking sinds 2018 echt is verbeterd.  
Roosterproblematiek 
Naar aanleiding van de aanbeveling van de Raad heeft het korps geïnvesteerd in de aanpak 
van de roosterproblematiek. Zo is er bij het korps een roostercommissie ingesteld en heeft 
een planner van de nationale politie een analyse gemaakt. Voor wat betreft het team op 
Saba, dat ondersteuning krijgt van medewerkers van de KMar, is in samenspraak met de 
planner van de KMar op Sint Maarten een beter rooster gerealiseerd. Het team op Sint 
Eustatius heeft nog steeds te kampen met beperkte inzetbaarheid van een aantal 
medewerkers.   
Verschillende geïnterviewden van het korps geven aan dat er nu betere roosters met meer 
rustmomenten zijn, maar dat de problemen nog lang niet zijn opgelost. Volgens sommigen 
is daarvoor nodig dat voor het korps een 36-urige werkweek wordt ingevoerd.  
Prestatiedoelen 
Sinds 2018 worden concrete prestatiedoelen benoemd in de jaarplannen van het KPCN. Die 
                                                
43
 RIMOZ: rechercheren in meer omvattende zaken. 
47 
 

is weliswaar een praktische oplossing, maar hiermee is geen sprake van adequate 
vervanging binnen VVC. Bovendien is hij van mening dat het de voorkeur verdient 
vervanging van de coördinator binnen de afdeling BPZ te organiseren. 
De Raad stelt vast dat het korps serieus naar de roosterproblematiek heeft gekeken en op 
allerlei manieren heeft geprobeerd verbeteringen door te voeren. Daaraan doet niet af dat 
er in dit opzicht nog steeds sprake is van knelpunten. De Raad hoopt dat de afdeling BPZ 
met de voorgenomen uitbreiding van de formatie meer armslag zal krijgen en dat de 
roosterdruk daardoor verder kan afnemen.  
Uit het onderzoek is gebleken dat het korps voor de afdeling BPZ inmiddels is gaan werken 
met concrete prestatiedoelen. Zowel het jaarplan 2020 als de handhavingskalender bevatten 
dergelijke doelen. De Raad vindt dit een goede ontwikkeling, mede omdat dit de 
mogelijkheid om gericht te sturen op de prestaties aanzienlijk vergroot. 
Tenslotte heeft de Raad met instemming vastgesteld dat het korps zich daadwerkelijk 
inspant om betere managementinformatie beschikbaar te krijgen. De aanstelling van een 
gegevensbeheerder was in dat verband een goede zet. In combinatie met de sturing door 
leidinggevenden op het adequaat registreren in ActPol zal dit leiden tot meer 
vanzelfsprekendheid bij de medewerkers BPZ om zaken correct vast te leggen. In het 
verleden is dit een hardnekkig knelpunt gebleken. Juist daarom stemmen deze recente 
ontwikkelingen op dit punt de Raad tevreden. 
Conclusie 
Het korps heeft de aanbevelingen uit het rapport over de afdeling BPZ serieus opgepakt. 
Daarmee heeft het korps belangrijke stappen gezet voor een beter functioneren en voor 
verdere professionalisering van deze afdeling, en daarmee van het korps. De uiteindelijke 
vaststelling van het herinrichtingsplan en het bijbehorende OenF-rapport zal een nieuwe 
fase in het bestaan van het korps markeren. 
  
Aanbeveling 
Ten aanzien van de korpsleiding: 
• regel adequate vervanging van de coördinator VVC-zaken binnen de afdeling BPZ. 
  
49 
 

heeft gedurende het onderzoek van de korpsbeheerder vernomen dat hij met het KPCN een 
proces wil inrichten voor de opvolging van aanbevelingen en het monitoren daarvan.  
Volgens de korpsbeheerder dient daarbij ook - indien nodig - de vertaling van aanbevelingen 
naar beheersmaatregelen te worden gemaakt. Dat wil zeggen dat maatregelen worden 
benoemd en ingevoerd om ervoor te zorgen dat de aanbevelingen ook worden uitgevoerd.  
 
De korpsleiding geeft aan open te staan voor het inrichten van zo’n proces. Zij geeft aan dat 
dit proces dan tevens een keuzeproces zou moeten zijn omdat het korps regelmatig 
geconfronteerd wordt met diverse implementatievraagstukken die - vaak tegelijkertijd - 
moeten worden gerealiseerd. Tijdens de gesprekken met de Raad worden diverse 
voorbeelden genoemd: aanbevelingen van de Raad en van de Nationale ombudsman, de 
implementatie van de Wegenverkeersverordening, de invoering van het jeugdstrafrecht, de 
rol van de hulpofficier bij huiselijk geweld, de aanpak van ondermijning en witwassen en het 
gebruik van bodycams. Dit is voor een klein korps met slechts één beleidsmedewerker niet 
altijd te realiseren en daarom dienen er keuzes te worden gemaakt. In het in te richten 
proces zou volgens de korpsleiding ten slotte - mede in het licht van de veelheid aan te 
implementeren thema’s - aandacht moeten zijn voor operationele ondersteuning aan het 
korps voor de implementatie van bepaalde thema’s.   
 
Geïnterviewden uit de organisatie van de korpsbeheerder geven in de gesprekken met de 
Raad aan vanuit de beheersverantwoordelijkheid een knelpunt te ervaren in de zorg voor en 
de sturing op de kwaliteit van de taakuitoefening van het KPCN. Zij worden namelijk vanuit 
die verantwoordelijkheid óók geconfronteerd met operationele politievraagstukken, terwijl 
zij als beleidsdirectie geen politieorganisatie zijn en er een grens is aan wat een 
beleidsdirectie in het beheer kan doen. De korpsleiding geeft in de gesprekken met de Raad 
met betrekking tot de uitvoering van het beheer aan dat het korps behoefte heeft aan meer 
én snellere politiegerichte ondersteuning voor de operatiën. Bijvoorbeeld ten aanzien van 
het snel beschikbaar komen van materiaal (zoals portofoons) of personeel op basis van 
bijstandsverzoeken, of de beschikbaarheid van opleidingen. Zij geeft aan dat dit soort zaken 
vaak stroperig verlopen en daardoor het korps belemmeren in zijn taakuitvoering. Hierbij 
worden diverse voorbeelden genoemd, zoals de vertraging in de aanschaf van portofoons 
en andere materialen. Ook het beschikbaar krijgen van cruciale tijdelijke ondersteuning in 
de vorm van capaciteit/expertise van de nationale politie verloopt vaak stroef. De 
korpsleiding geeft tegelijkertijd ook aan dat zij de indruk heeft dat de korpsbeheerder en 
diens ondersteuning met de beste bedoelingen het korps proberen te ondersteunen, doch 
hiertoe niet altijd in staat zijn.  
 
Uit het onderzoek blijkt dat de korpsbeheerder voor de doorontwikkeling van het KPCN wil 
49
inzetten op de verdere versteviging van de relatie met de nationale politie.  
                                                
49
 Zie ook de Kamerbrief d.d. 20 augustus 2019, ‘Beantwoording toezeggingen AO justitieketen BES’, kenmerk 
2634810.  
 
51 
 

Uit het onderzoek blijkt dat de uitvoering van de aanbevelingen door het korps in de lijn 
wordt belegd en de controle en verantwoording via de zogenaamde A3-methodiek 
verlopen. Het korps maakt voor zijn jaarplannen gebruik van de A3-methode. Dit is een 
methode voor het opstellen, realiseren en monitoren van een jaarplan op A3 formaat. Het 
jaarplan verbindt, vanuit de missie en visie van het korps, ‘succes bepalende factoren’ aan 
50
prestatiedoelen. De Raad merkt hierbij op dat hij in het rapport basispolitiezorg als 
aanbeveling had opgenomen om de mogelijkheden te bezien van het formuleren van 
concrete prestatiedoelen. Zo is bijvoorbeeld ‘informatiegestuurde politie’ als zo’n factor 
benoemd en vervolgens verbonden aan het prestatiedoel ‘gebruik van systemen door de 
medewerkers’.  
 
Uit het onderzoek blijkt dat de hoofden met hun chefs de prestatiedoelen uit het A3-
jaarplan concretiseren in de zogenaamde onderleggers. Zo heeft de afdeling BPZ 
bijvoorbeeld doelen ten aanzien van ‘veiligheidsgevoel inwoners en bezoekers’ 
geconcretiseerd voor Bonaire, Sint Eustatius en Saba. Op basis daarvan is vervolgens een 
handhavingskalender voor Bonaire opgesteld. Daarin zijn targets benoemd over het type en 
aantallen controles op basis van de verkeersregelgeving. Die controles worden weggezet in 
de BPZ-ploegen en via het bedrijfsprocessensysteem monitoren de chefs de resultaten. Zij 
sturen hierop in de plangesprekken met de medewerkers. 
 
De hoofden leggen in de onderleggers verantwoording af over de resultaten ten aanzien van 
doelstellingen uit het jaarplan. Deze onderleggers worden besproken in het tweewekelijks 
Korps Management Team (KMT), bestaande uit de korpsleiding en de hoofden. Eens per 
drie maanden leggen de afzonderlijke hoofden verantwoording af aan de korpsleiding over 
de resultaten van hun afdeling. De hoofden geven in de gesprekken met de Raad aan dat de 
sturing die op deze manier in het KMT plaatsvindt, ook op operationeel niveau plaatsvindt. 
De hoofden bespreken namelijk één keer per week de onderleggers met hun chefs waarbij 
de chefs verantwoording afleggen over de operationele resultaten. De chefs BPZ van Saba 
en Sint Eustatius nemen via videoconference deel aan deze overleggen die structureel 
plaatsvinden. Geïnterviewden geven aan dat de sturing door de leiding op Bonaire op alle 
drie de eilanden sterk is verbeterd. Een geïnterviewde omschrijft dit als volgt: ‘Inmiddels is 
de organisatie, KPCN, één geheel waarin de samenwerking tussen de drie eilanden sterk 
verbeterd is ten opzichte van eerder’.  
 
Alle geïnterviewden binnen het korps geven in de gesprekken met de Raad aan positief te 
zijn over de A3-methodiek. Zij wijzen erop dat het jaarplan op deze manier écht leidend is. 
Op de uitvoering van het jaarplan wordt op de verschillende niveaus structureel gestuurd. 
  
                                                
50
 Bron: A3 Jaarplan KPCN 2020, bijlage 2. 
53 
 

het korps krijgt om uit oogpunt van efficiency (bepaalde) beheersvraagstukken rechtstreeks 
te regelen met de nationale politie.  
Sturing door het KPCN 
Het KPCN legt zich, door zijn betrokkenheid bij het opstellen van de reactie van de minister 
aan de Tweede Kamer, vast op de opvolging van aanbevelingen. De Raad constateert dat 
binnen het korps geen specifiek sturingsproces is ingericht voor de opvolging van 
aanbevelingen. Daarentegen kiest het KPCN ervoor - afhankelijk van de inhoud van de 
aanbeveling - deze op te nemen in jaarplannen en/of projecten, dan wel de opvolging 
rechtstreeks te beleggen bij de betreffende portefeuillehouder. Op de daadwerkelijke 
uitvoering wordt door middel van de A3-methode gestuurd door het KMT.   
De Raad stelt vast dat de interne sturing binnen het KPCN in de afgelopen jaren sterk is 
verbeterd. De A3-methode wordt korpsbreed omarmd en concreet binnen de diverse 
geledingen van het korps toegepast. De vier aspecten (kernbegrippen) van governance 
(sturen, beheersen, intern toezicht en verantwoorden) maken onderdeel uit van deze vorm 
van sturing. Het KPCN heeft hierin naar het oordeel van de Raad mooie en grote stappen 
gezet.  
 
Conclusie 
De korpsbeheerder en het KPCN sturen op de opvolging van aanbevelingen. Daarbij 
ontbreekt het momenteel nog wel aan checks and balances door de korpsbeheerder over de 
daadwerkelijke opvolging.  
Het voorstel van de korpsbeheerder om samen met het korps een proces in te richten om 
centraal zicht te houden op de uitvoering van aanbevelingen van de Raad kan daarom een 
effectieve stap zijn en bijdragen aan good governance. 
De Raad constateert dat de organisatie van de korpsbeheerder in de uitvoering van een 
aantal beheerstaken ten aanzien van operationele politieprocessen van het KPCN aanloopt 
tegen een gebrek aan kennis van uitvoerend politiewerk. Dat belemmert het KPCN in zijn 
taakuitvoering. 
Aanbevelingen 
 
Ten aanzien van de korpsbeheerder en korpsleiding: 
• betrek in het in te richten sturingsproces over de opvolging van aanbevelingen ook 
andere door het KPCN te implementeren thema’s. 
 
Ten aanzien van de korpsbeheerder: 
• verken in 2021, samen met het KPCN en de nationale politie, de wenselijkheid en 
mogelijkheid van een rol van de nationale politie in de uitvoering van (onderdelen 
van) het beheer van het KPCN. Stel daarvoor - afhankelijk van de uitkomsten van 
deze verkenning - een plan op; 
• maak afspraken met het korps over de ruimte die het korps van de korpsbeheerder 
krijgt om in de uitvoering van bepaalde beheersvraagstukken zaken rechtstreeks te 
regelen met de nationale politie.  
55 
 

53
inspectierapporten mee te delen aan de Tweede Kamer of en zo ja op welke wijze hij 
opvolging geeft aan aanbevelingen. Daarnaast bespreekt de korpsbeheerder de 
aanbevelingen met de korpsleiding tijdens de reguliere overleggen. Dit gebeurt echter niet 
systematisch. Het KPCN en de korpsbeheerder hebben geen specifiek sturingsproces 
ingericht voor de opvolging van aanbevelingen van de Raad. De korpsbeheerder heeft wel 
het voornemen daartoe over te gaan. De Raad omarmt zo’n governance-proces waarin naar 
zijn oordeel ook de implementatie van andere thema’s die het KPCN moet implementeren, 
kan worden betrokken. Bovendien houdt de korpsbeheerder op deze manier beter zicht op 
de resultaten van het korps waar hij - conform de Rijkswet - (eind)verantwoordelijk voor is.  
Het KPCN stuurt intern op prestatiedoelen uit het jaarplan door middel van de zogenoemde 
A3-methode. Aanbevelingen van de Raad kunnen - afhankelijk van de inhoud - onderdeel 
uitmaken van die prestatiedoelen. De Raad constateert dat de A3-methode, als vorm van 
sturing, in de praktijk door alle geledingen van het korps met veel enthousiasme wordt 
toegepast. Hij is van oordeel dat het korps met de invoering én uitvoering van dit 
sturingsmodel grote stappen voorwaarts heeft gezet. 
Uit het onderzoek zijn twee knelpunten in de sturing door de korpsbeheerder op de 
opvolging van aanbevelingen naar voren gekomen.  
Ten eerste de fysieke afstand tussen Den Haag - waar de korpsbeheerder zijn basis heeft - 
en Caribisch Nederland. Hierdoor is met name bij complexere processen, zoals het 
meldkamerproject, de voortgang minder goed te overzien vanuit het ministerie in Den Haag. 
Dit belemmert de mogelijkheid tot effectieve sturing. Het meldkamerproject heeft mede 
daardoor vertraging opgelopen. De korpsbeheerder is zich hiervan bewust. Tijdens het 
onderzoek van de Raad heeft hij ervoor gekozen om een manager met mandaat op Bonaire 
te plaatsen. Deze medewerker wordt namens de korpsbeheerder onder andere 
verantwoordelijk voor de sturing op de afronding van het meldkamerproject. De Raad is van 
oordeel dat in deze sturing - nadrukkelijker dan voorheen in het project - aandacht moet 
worden besteed aan beheersen, intern toezicht en verantwoorden (kernbegrippen van 
governance).  
Daarnaast is sprake van een knelpunt in de uitvoering van een aantal beheerstaken door de 
korpsbeheerder ten aanzien van operationele politieprocessen. Binnen DGPenV is 
onvoldoende politiekennis aanwezig om het KPCN op dit vlak altijd snel en goed te 
faciliteren. De overdracht van de uitvoering van onderdelen van het beheer vanuit DGPenV 
aan de nationale politie draagt naar het oordeel van de Raad bij aan de doorontwikkeling 
van het KPCN.  
 
                                                
53
 Op grond van artikel 30, vijfde lid, van de Rijkswet Raad voor de rechtshandhaving dient de minister van 
Justitie en Veiligheid een inspectierapport alsmede zijn reactie daarop binnen zes weken nadat de Raad dat 
aan hem heeft aangeboden toe te zenden aan de Tweede Kamer.  
57 
 

Bijlage 1: overzicht geïnterviewde functionarissen 
 
Ministerie van JenV 
• gemandateerd korpsbeheerder/plv. DG, DGPenV 
• coördinator Caribische Zaken ICA-DGPenV 
• (voormalig) hoofd ICA-DGPenV 
• projectleider PPAC 
KPCN 
• korpschef 
• plaatsvervangend korpschef 
• hoofd Bedrijfsvoering 
• beleidsmedewerker 
• hoofd BPZ 
• hoofd Opsporing 
• teamchef Sint Eustatius 
• teamchef Saba 
• chef meldkamer 
• coördinator VVC-zaken 
• coördinator BSH 
• medewerker BIZ/klachtbehandelaar  
 
  
59 
 

 
61 
 

