Grondwet voor het 
Koninkrijk der 
Nederlanden 2018

Grondwet voor het Koninkrijk der Nederlanden 2018
Ministerie van Binnenlandse Zaken en Koninkrijksrelaties,
Directie Constitutionele Zaken en Wetgeving
Tekst, zoals deze luidt na de laatstelijk bij de wet van 1 november 2017 (Stb. 2017, 426)  
en de wet van 26 november 2018 (Stb. 2018, 493) daarin aangebrachte veranderingen.  
De tekst van de herziene Grondwet is bekendgemaakt in Stb. 2019, 33.

Inleiding 
Algemeen
De Grondwet is het belangrijkste staatsdocument van Nederland. Zij bevat de fundamentele regels voor 
onze staatsinrichting en legt tevens de grondrechten van de burgers vast. De Grondwet is de hoogste 
nationale wet voor de Nederlandse staat; andere wetten dienen haar bepalingen in acht te nemen.
In de loop van haar geschiedenis (de Grondwet van het Koninkrijk der Nederlanden dateert van 1814) is zij 
verscheidene malen gewijzigd. Op 17 februari 1983 kreeg een algemene herziening van de Grondwet haar 
beslag. Deze algemene herziening heeft een betrekkelijk lange voorgeschiedenis gehad. Startpunt in het 
overleg tussen regering en Staten‑Generaal is geweest de in 1974 gepubliceerde Nota inzake het grondwets ‑
herzieningsbeleid. Op basis daarvan zijn enkele tientallen wetsvoorstellen opgesteld, die geleid hebben tot 
de grondwetsherziening van 1983. Bij deze grondwetsherziening zijn vrijwel alle artikelen van de Grondwet 
onder de loep genomen. Men mag daarom spreken van een algemene grondwetsherziening, ook al hebben 
enkele voorstellen tot wijziging de eindstreep niet gehaald.
De grondwetsherziening 1983 heeft geen ingrijpende verandering gebracht in onze staatsinrichting.  
Wel bracht zij op tal van plaatsen verbeteringen, onder andere door aanvulling van de artikelen over de 
grondrechten van de burger. Ook is de tekst van de Grondwet toen vereenvoudigd en gemoderniseerd.
Sinds 1983 is de Grondwet nog een aantal keer gewijzigd. De meest recente herziening kwam tot stand in 
2018. Bij deze herziening is de bepaling over de benoeming van de commissaris van de Koning en de 
burgemeester gewijzigd.
Terminologie
In de Grondwet is stelselmatig een bepaald woordgebruik aangehouden in de gevallen waarin aan de 
wetgever wordt overgelaten te beoordelen, in hoeverre hij het geven van voorschriften aan zich wil houden, 
dan wel aan andere overheidsorganen wil opdragen. Men spreekt dan van een bevoegdheid van de wetgever 
tot delegatie. Deze bevoegdheid is in de grondwettekst tot uitdrukking gebracht door het gebruik van 
enigerlei vorm van het werkwoord ‘regelen’, de zelfstandige naamwoorden ‘regels’ en ‘regelgeving’,  
of de term ‘bij of krachtens de wet’.
Komt geen van deze formuleringen in een grondwetsbepaling voor, dan is aan de wetgever het overdragen 
van regelgeving aan de lagere regelgevers niet geoorloofd. Een uitzondering op het hier beschreven stelsel 
is in het artikel over de belastingen opgenomen (zie nader onder hoofdstuk 5). Ook is als gevolg van 
handhaving van het ‘oude’ onderwijsartikel (nu artikel 23), daarin systematisering van de delegatie‑
terminologie achterwege gebleven.
Tekst Grondwet
De na de wijziging van 2018 geldende tekst van de Grondwet is hieronder opgenomen. In de hierna 
volgende hoofdstukken wordt van de voornaamste onderdelen van de Grondwet een overzicht met soms 
een korte toelichting gegeven.
De in deze uitgave gegeven informatie over de inhoud van de Grondwet is beknopt gehouden.  
Voor uitgebreide informatie wordt verwezen naar de documentatiereeks ’Naar een nieuwe Grondwet’  
(40 delen), waarin alle officiële stukken over de totstandkoming van de algemene grondwetsherziening van 
1983 en de aanvulling daarvan in 1987, 1996, 1999, 2000, 2002, 2005, 2006 en 2008 zijn opgenomen.  
Alle stukken, ook die met betrekking tot de meest recente wijzigingen van de Grondwet, zijn verder te 
vinden op de website www.denederlandsegrondwet.nl .
Grondwet voor het Koninkrijk der Nederlanden 2018 | 5

Tekst van de Grondwet

Hoofdstuk 1  
Grondrechten
Artikel 1
Allen die zich in Nederland bevinden, worden in gelijke gevallen gelijk behandeld. Discriminatie wegens 
godsdienst, levensovertuiging, politieke gezindheid, ras, geslacht of op welke grond dan ook, is niet 
toegestaan.
Artikel 2
1. De wet regelt wie Nederlander is.
2. De wet regelt de toelating en de uitzetting van vreemdelingen.
3. Uitlevering kan slechts geschieden krachtens verdrag. Verdere voorschriften omtrent uitlevering worden 
bij de wet gegeven.
4. Ieder heeft het recht het land te verlaten, behoudens in de gevallen, bij de wet bepaald.
Artikel 3
Alle Nederlanders zijn op gelijke voet in openbare dienst benoembaar.
Artikel 4
Iedere Nederlander heeft gelijkelijk recht de leden van algemeen vertegenwoordigende organen te 
verkiezen alsmede tot lid van deze organen te worden verkozen, behoudens bij de wet gestelde beperkingen 
en uitzonderingen.
Artikel 5
Ieder heeft het recht verzoeken schriftelijk bij het bevoegd gezag in te dienen.
Artikel 6
1. Ieder heeft het recht zijn godsdienst of levensovertuiging, individueel of in gemeenschap met anderen, 
vrij te belijden, behoudens ieders verantwoordelijkheid volgens de wet.
2. De wet kan ter zake van de uitoefening van dit recht buiten gebouwen en besloten plaatsen regels stellen 
ter bescherming van de gezondheid, in het belang van het verkeer en ter bestrijding of voorkoming van 
wanordelijkheden.
Artikel 7
1. Niemand heeft voorafgaand verlof nodig om door de drukpers gedachten of gevoelens te openbaren, 
behoudens ieders verantwoorde lijkheid volgens de wet.
2. De wet stelt regels omtrent radio en televisie. Er is geen voorafgaand toezicht op de inhoud van een 
radio‑ of televisieuitzending.
Grondwet voor het Koninkrijk der Nederlanden 2018 | 9

Artikel 14
1. Onteigening kan alleen geschieden in het algemeen belang en tegen vooraf verzekerde schadeloos‑
stelling, een en ander naar bij of krachtens de wet te stellen voorschriften.
2. De schadeloosstelling behoeft niet vooraf verzekerd te zijn, wanneer in geval van nood onverwijld 
onteigening geboden is.
3. In de gevallen bij of krachtens de wet bepaald bestaat recht op schadeloosstelling of tegemoetkoming in 
de schade, indien in het algemeen belang eigendom door het bevoegd gezag wordt vernietigd of 
onbruikbaar gemaakt of de uitoefening van het eigendomsrecht wordt beperkt.
Artikel 15
1. Buiten de gevallen bij of krachtens de wet bepaald mag niemand zijn vrijheid worden ontnomen.
2. Hij aan wie anders dan op rechterlijk bevel zijn vrijheid is ontnomen, kan aan de rechter zijn invrijheid ‑
stelling verzoeken. Hij wordt in dat geval door de rechter gehoord binnen een bij de wet te bepalen 
termijn. De rechter gelast de onmiddellijke invrijheidstelling, indien hij de vrijheidsontneming onrecht ‑
matig oordeelt.
3. De berechting van hem aan wie met het oog daarop zijn vrijheid is ontnomen, vindt binnen een redelijke 
termijn plaats.
4. Hij aan wie rechtmatig zijn vrijheid is ontnomen, kan worden beperkt in de uitoefening van grondrechten 
voor zover deze zich niet met de vrijheidsontneming verdraagt.
Artikel 16
Geen feit is strafbaar dan uit kracht van een daaraan voorafgegane wettelijke strafbepaling.
Artikel 17
Niemand kan tegen zijn wil worden afgehouden van de rechter die de wet hem toekent.
Artikel 18
1. Ieder kan zich in rechte en in administratief beroep doen bijstaan.
2. De wet stelt regels omtrent het verlenen van rechtsbijstand aan minder draagkrachtigen.
Artikel 19
1. Bevordering van voldoende werkgelegenheid is voorwerp van zorg der overheid.
2. De wet stelt regels omtrent de rechtspositie van hen die arbeid verrichten en omtrent hun bescherming 
daarbij, alsmede omtrent medezeggenschap.
3. Het recht van iedere Nederlander op vrije keuze van arbeid wordt erkend, behoudens de beperkingen bij 
of krachtens de wet gesteld.
Artikel 20
1. De bestaanszekerheid der bevolking en spreiding van welvaart zijn voorwerp van zorg der overheid.
2. De wet stelt regels omtrent de aanspraken op sociale zekerheid.
3. Nederlanders hier te lande, die niet in het bestaan kunnen voorzien, hebben een bij de wet te regelen 
recht op bijstand van overheidswege.
Grondwet voor het Koninkrijk der Nederlanden 2018 | 11

Hoofdstuk 2  
Regering
2.1  Koning
Artikel 24
Het koningschap wordt erfelijk vervuld door de wettige opvolgers van Koning Willem I,  
Prins van Oranje‑Nassau.
Artikel 25
Het koningschap gaat bij overlijden van de Koning krachtens erfopvolging over op zijn wettige nakomelingen, 
waarbij het oudste kind voorrang heeft, met plaatsvervulling volgens dezelfde regel. Bij gebreke van eigen 
nakomelingen gaat het koningschap op gelijke wijze over op de wettige nakomelingen eerst van zijn ouder, 
dan van zijn grootouder, in de lijn van erfopvolging, voor zover de overleden Koning niet verder bestaand 
dan in de derde graad van bloedverwantschap.
Artikel 26
Het kind, waarvan een vrouw zwanger is op het ogenblik van het overlijden van de Koning, wordt voor de 
erfopvolging als reeds geboren aangemerkt. Komt het dood ter wereld, dan wordt het geacht nooit te 
hebben bestaan.
Artikel 27
Afstand van het koningschap leidt tot erfopvolging overeenkomstig de regels in de voorgaande artikelen 
gesteld. Na de afstand geboren kinderen en hun nakomelingen zijn van de erfopvolging uitgesloten.
Artikel 28
1. De Koning, een huwelijk aangaande buiten bij de wet verleende toestemming, doet daardoor afstand van 
het koningschap.
2. Gaat iemand die het koningschap van de Koning kan beërven een zodanig huwelijk aan, dan is hij met de 
uit dit huwelijk geboren kinderen en hun nakomelingen van de erfopvolging uitgesloten.
3. De Staten‑Generaal beraadslagen en besluiten ter zake van een voorstel van wet, strekkende tot het 
verlenen van toestemming, in verenigde vergadering.
Artikel 29
1. Wanneer uitzonderlijke omstandigheden daartoe nopen, kunnen bij een wet een of meer personen van 
de erfopvolging worden uitgesloten.
2. Het voorstel daartoe wordt door of vanwege de Koning ingediend. De Staten‑Generaal beraadslagen en 
besluiten ter zake in verenigde vergadering. Zij kunnen het voorstel alleen aannemen met ten minste 
twee derden van het aantal uitgebrachte stemmen.
Grondwet voor het Koninkrijk der Nederlanden 2018 | 13

Artikel 36
De Koning kan de uitoefening van het koninklijk gezag tijdelijk neerleggen en die uitoefening hervatten 
krachtens een wet, waarvan het voorstel door of vanwege hem wordt ingediend. De Staten‑Generaal 
beraadslagen en besluiten ter zake in verenigde vergadering.
Artikel 37
1. Het koninklijk gezag wordt uitgeoefend door een regent:
a. zolang de Koning de leeftijd van achttien jaar niet heeft bereikt;
b. indien een nog niet geboren kind tot het koningschap geroepen kan zijn;
c. indien de Koning buiten staat is verklaard het koninklijk gezag uit te oefenen;
d. indien de Koning de uitoefening van het koninklijk gezag tijdelijk heeft neergelegd;
e. zolang na het overlijden van de Koning of na diens afstand van het koningschap een opvolger 
ontbreekt.
2. De regent wordt benoemd bij de wet. De Staten‑Generaal beraads lagen en besluiten ter zake in verenigde 
vergadering.
3. In de gevallen, genoemd in het eerste lid onder c en d, is de nakomeling van de Koning die zijn vermoe ‑
delijke opvolger is, van rechtswege regent indien hij de leeftijd van achttien jaar heeft bereikt.
4. De regent zweert of belooft trouw aan de Grondwet en een getrouwe vervulling van zijn ambt, in een 
verenigde vergadering van de Staten‑ Generaal. De wet geeft nadere regels omtrent het regentschap en 
kan voorzien in de opvolging en de vervanging daarin. De Staten‑Generaal beraadslagen en besluiten ter 
zake in verenigde vergadering.
5. Op de regent zijn de artikelen 35 en 36 van overeenkomstige toepassing.
Artikel 38
Zolang niet in de uitoefening van het koninklijk gezag is voorzien, wordt dit uitgeoefend door de  
Raad van State.
Artikel 39
De wet regelt, wie lid is van het koninklijk huis.
Artikel 40
1. De Koning ontvangt jaarlijks ten laste van het Rijk uitkeringen naar regels bij de wet te stellen. Deze wet 
bepaalt aan welke andere leden van het koninklijk huis uitkeringen ten laste van het Rijk worden 
toegekend en regelt deze uitkeringen.
2. De door hen ontvangen uitkeringen ten laste van het Rijk, alsmede de vermogensbestanddelen welke 
dienstbaar zijn aan de uitoefening van hun functie, zijn vrij van persoonlijke belastingen. Voorts is 
hetgeen de Koning of zijn vermoedelijke opvolger krachtens erfrecht of door schenking verkrijgt van een 
lid van het koninklijk huis vrij van de rechten van successie, overgang en schenking. Verdere vrijdom van 
belasting kan bij de wet worden verleend.
3. De kamers der Staten‑Generaal kunnen voorstellen van in de vorige leden bedoelde wetten alleen 
aannemen met ten minste twee derden van het aantal uitgebrachte stemmen.
Artikel 41
De Koning richt, met inachtneming van het openbaar belang, zijn Huis in.
Grondwet voor het Koninkrijk der Nederlanden 2018 | 15

Hoofdstuk 3  
Staten-Generaal
3.1  Inrichting en samenstelling
Artikel 50
De Staten‑Generaal vertegenwoordigen het gehele Nederlandse volk.
Artikel 51
1. De Staten‑Generaal bestaan uit de Tweede Kamer en de Eerste Kamer.
2. De Tweede Kamer bestaat uit honderdvijftig leden.
3. De Eerste Kamer bestaat uit vijfenzeventig leden.
4. Bij een verenigde vergadering worden de kamers als één beschouwd.
Artikel 52
1. De zittingsduur van beide kamers is vier jaren.
2. Indien voor de provinciale staten bij de wet een andere zittingsduur dan vier jaren wordt vastgesteld, 
wordt daarbij de zittingsduur van de Eerste Kamer in overeenkomstige zin gewijzigd.
Artikel 53
1. De leden van beide kamers worden gekozen op de grondslag van evenredige vertegenwoordiging binnen 
door de wet te stellen grenzen.
2. De verkiezingen worden gehouden bij geheime stemming.
Artikel 54
1. De leden van de Tweede Kamer worden rechtstreeks gekozen door de Nederlanders die de leeftijd van 
achttien jaar hebben bereikt, behoudens bij de wet te bepalen uitzonderingen ten aanzien van 
Nederlanders die geen ingezetenen zijn.
2. Van het kiesrecht is uitgesloten hij die wegens het begaan van een daartoe bij de wet aangewezen delict 
bij onherroepelijke rechterlijke uitspraak is veroordeeld tot een vrijheidsstraf van ten minste een jaar en 
hierbij tevens is ontzet van het kiesrecht.
Artikel 55
De leden van de Eerste Kamer worden gekozen door de leden van provinciale staten en de leden van een 
kiescollege als bedoeld in artikel 132a, derde lid. De verkiezing wordt, behoudens in geval van ontbinding 
der kamer, gehouden binnen drie maanden na de verkiezing van de leden van provinciale staten.
Artikel 56
Om lid van de Staten‑Generaal te kunnen zijn is vereist dat men Nederlander is, de leeftijd van achttien jaar 
heeft bereikt en niet is uitgesloten van het kiesrecht.
Grondwet voor het Koninkrijk der Nederlanden 2018 | 17

3. De ontbinding gaat in op de dag waarop de nieuw gekozen kamer samenkomt.
4. De wet stelt de zittingsduur van een na ontbinding optredende Tweede Kamer vast; de termijn mag niet 
langer zijn dan vijf jaren. De zittingsduur van een na ontbinding optredende Eerste Kamer eindigt op het 
tijdstip waarop de zittingsduur van de ontbonden kamer zou zijn geëindigd.
3.2  Werkwijze
Artikel 65
Jaarlijks op de derde dinsdag van september of op een bij de wet te bepalen eerder tijdstip wordt door of 
namens de Koning in een verenigde vergadering van de Staten‑Generaal een uiteenzetting van het door de 
regering te voeren beleid gegeven.
Artikel 66
1. De vergaderingen van de Staten‑Generaal zijn openbaar.
2. De deuren worden gesloten, wanneer een tiende deel van het aantal aanwezige leden het vordert of de 
voorzitter het nodig oordeelt.
3. Door de kamer, onderscheidenlijk de kamers in verenigde vergadering, wordt vervolgens beslist of met 
gesloten deuren zal worden beraadslaagd en besloten.
Artikel 67
1. De kamers mogen elk afzonderlijk en in verenigde vergadering alleen beraadslagen of besluiten, indien 
meer dan de helft van het aantal zitting hebbende leden ter vergadering aanwezig is.
2. Besluiten worden genomen bij meerderheid van stemmen.
3. De leden stemmen zonder last.
4. Over zaken wordt mondeling en bij hoofdelijke oproeping gestemd, wanneer één lid dit verlangt.
Artikel 68
De ministers en de staatssecretarissen geven de kamers elk afzonderlijk en in verenigde vergadering 
mondeling of schriftelijk de door een of meer leden verlangde inlichtingen waarvan het verstrekken niet in 
strijd is met het belang van de staat.
Artikel 69
1. De ministers en de staatssecretarissen hebben toegang tot de vergaderingen en kunnen aan de beraad‑
slaging deelnemen.
2. Zij kunnen door de kamers elk afzonderlijk en in verenigde vergadering worden uitgenodigd om ter 
vergadering aanwezig te zijn.
3. Zij kunnen zich in de vergaderingen doen bijstaan door de personen, daartoe door hen aangewezen.
Artikel 70
Beide kamers hebben, zowel ieder afzonderlijk als in verenigde vergadering, het recht van onderzoek 
(enquête), te regelen bij de wet.
Grondwet voor het Koninkrijk der Nederlanden 2018 | 19

Hoofdstuk 4  
Raad van State, Algemene Rekenkamer, 
Nationale ombudsman en vaste colleges 
van advies
Artikel 73
1. De Raad van State of een afdeling van de Raad wordt gehoord over voorstellen van wet en ontwerpen van 
algemene maatregelen van bestuur, alsmede over voorstellen tot goedkeuring van verdragen door de 
Staten‑Generaal. In bij de wet te bepalen gevallen kan het horen achterwege blijven.
2. De Raad of een afdeling van de Raad is belast met het onderzoek van de geschillen van bestuur die bij 
koninklijk besluit worden beslist en draagt de uitspraak voor.
3. De wet kan aan de Raad of een afdeling van de Raad de uitspraak in geschillen van bestuur opdragen.
Artikel 74
1. De Koning is voorzitter van de Raad van State. De vermoedelijke opvolger van de Koning heeft na het 
bereiken van de leeftijd van achttien jaar van rechtswege zitting in de Raad. Bij of krachtens de wet kan 
aan andere leden van het koninklijk huis zitting in de Raad worden verleend.
2. De leden van de Raad worden bij koninklijk besluit voor het leven benoemd.
3. Op eigen verzoek en wegens het bereiken van een bij de wet te bepalen leeftijd worden zij ontslagen.
4. In de gevallen bij de wet aangewezen kunnen zij door de Raad worden geschorst of ontslagen.
5. De wet regelt overigens hun rechtspositie.
Artikel 75
1. De wet regelt de inrichting, samenstelling en bevoegdheid van de Raad van State.
2. Bij de wet kunnen aan de Raad of een afdeling van de Raad ook andere taken worden opgedragen.
Artikel 76
De Algemene Rekenkamer is belast met het onderzoek van de ontvangsten en uitgaven van het Rijk.
Artikel 77
1. De leden van de Algemene Rekenkamer worden bij koninklijk besluit voor het leven benoemd uit een 
voordracht van drie personen, opgemaakt door de Tweede Kamer der Staten‑Generaal.
2. Op eigen verzoek en wegens het bereiken van een bij de wet te bepalen leeftijd worden zij ontslagen.
3. In de gevallen bij de wet aangewezen kunnen zij door de Hoge Raad worden geschorst of ontslagen.
4. De wet regelt overigens hun rechtspositie.
Artikel 78
1. De wet regelt de inrichting, samenstelling en bevoegdheid van de Algemene Rekenkamer.
2. Bij de wet kunnen aan de Algemene Rekenkamer ook andere taken worden opgedragen.
Grondwet voor het Koninkrijk der Nederlanden 2018 | 21

Hoofdstuk 5  
Wetgeving en bestuur
5.1  Wetten en andere voorschriften
Artikel 81
De vaststelling van wetten geschiedt door de regering en de Staten‑ Generaal gezamenlijk.
Artikel 82
1. Voorstellen van wet kunnen worden ingediend door of vanwege de Koning en door de Tweede Kamer der 
Staten‑Generaal.
2. Voorstellen van wet waarvoor behandeling door de Staten‑Generaal in verenigde vergadering is voor‑
geschreven, kunnen worden ingediend door of vanwege de Koning en, voor zover de betreffende 
artikelen van hoofdstuk 2 dit toelaten, door de verenigde vergadering.
3. Voorstellen van wet, in te dienen door de Tweede Kamer onderscheidenlijk de verenigde vergadering, 
worden bij haar door een of meer leden aanhangig gemaakt.
Artikel 83
Voorstellen van wet, ingediend door of vanwege de Koning, worden gezonden aan de Tweede Kamer of, 
indien daarvoor behandeling door de Staten‑Generaal in verenigde vergadering is voorgeschreven, aan deze 
vergadering.
Artikel 84
1. Zolang een voorstel van wet, ingediend door of vanwege de Koning, niet door de Tweede Kamer onder ‑
scheidenlijk de verenigde vergadering is aangenomen, kan het door haar, op voorstel van een of meer 
leden, en vanwege de regering worden gewijzigd.
2. Zolang de Tweede Kamer onderscheidenlijk de verenigde vergadering een door haar in te dienen voorstel 
van wet niet heeft aangenomen, kan het door haar, op voorstel van een of meer leden, en door het lid of 
de leden door wie het aanhangig is gemaakt, worden gewijzigd.
Artikel 85
Zodra de Tweede Kamer een voorstel van wet heeft aangenomen of tot indiening van een voorstel heeft 
besloten, zendt zij het aan de Eerste Kamer, die het voorstel overweegt zoals het door de Tweede Kamer aan 
haar is gezonden. De Tweede Kamer kan een of meer van haar leden opdragen een door haar ingediend 
voorstel in de Eerste Kamer te verdedigen.
Grondwet voor het Koninkrijk der Nederlanden 2018 | 23

Artikel 92
Met inachtneming, zo nodig, van het bepaalde in artikel 91, derde lid, kunnen bij of krachtens verdrag aan 
volkenrechtelijke organisaties bevoegdheden tot wetgeving, bestuur en rechtspraak worden opgedragen.
Artikel 93
Bepalingen van verdragen en van besluiten van volkenrechtelijke organisaties, die naar haar inhoud een 
ieder kunnen verbinden, hebben verbindende kracht nadat zij zijn bekendgemaakt.
Artikel 94
Binnen het Koninkrijk geldende wettelijke voorschriften vinden geen toepassing, indien deze toepassing 
niet verenigbaar is met een ieder verbindende bepalingen van verdragen en van besluiten van volken‑
rechtelijke organisaties.
Artikel 95
De wet geeft regels omtrent de bekendmaking van verdragen en besluiten van volkenrechtelijke 
organisaties.
Artikel 96
1. Het Koninkrijk wordt niet in oorlog verklaard dan na voorafgaande toestemming van de Staten‑Generaal.
2. De toestemming is niet vereist, wanneer het overleg met de Staten‑ Generaal ten gevolge van een feitelijk 
bestaande oorlogstoestand niet mogelijk is gebleken.
3. De Staten‑Generaal beraadslagen en besluiten ter zake in verenigde vergadering.
4. Het bepaalde in het eerste en het derde lid is van overeenkomstige toepassing voor een verklaring dat een 
oorlog beëindigd is.
Artikel 97
1. Ten behoeve van de verdediging en ter bescherming van de belangen van het Koninkrijk, alsmede ten 
behoeve van de handhaving en de bevordering van de internationale rechtsorde, is er een krijgsmacht.
2. De regering heeft het oppergezag over de krijgsmacht.
Artikel 98
1. De krijgsmacht bestaat uit vrijwillig dienenden en kan mede bestaan uit dienstplichtigen.
2. De wet regelt de verplichte militaire dienst en de bevoegdheid tot opschorting van de oproeping in 
werkelijke dienst.
Artikel 99
De wet regelt vrijstelling van militaire dienst wegens ernstige gewetensbezwaren.
Artikel 99a
Volgens bij de wet te stellen regels kunnen plichten worden opgelegd ten behoeve van de civiele 
verdediging.
Grondwet voor het Koninkrijk der Nederlanden 2018 | 25

Artikel 107
1. De wet regelt het burgerlijk recht, het strafrecht en het burgerlijk en strafprocesrecht in algemene 
wetboeken, behoudens de bevoegdheid tot regeling van bepaalde onderwerpen in afzonderlijke wetten.
2. De wet stelt algemene regels van bestuursrecht vast.
Artikel 108
(vervallen bij wet van 25 februari 1999, Stb. 133)
Artikel 109
De wet regelt de rechtspositie van de ambtenaren. Zij stelt tevens regels omtrent hun bescherming bij de 
arbeid en omtrent medezeggenschap.
Artikel 110
De overheid betracht bij de uitvoering van haar taak openbaarheid volgens regels bij de wet te stellen.
Artikel 111
Ridderorden worden bij de wet ingesteld.
Grondwet voor het Koninkrijk der Nederlanden 2018 | 27

Artikel 118
1. De leden van de Hoge Raad der Nederlanden worden benoemd uit een voordracht van drie personen, 
opgemaakt door de Tweede Kamer der Staten‑Generaal.
2. De Hoge Raad is in de gevallen en binnen de grenzen bij de wet bepaald, belast met de cassatie van 
rechterlijke uitspraken wegens schending van het recht.
3. Bij de wet kunnen aan de Hoge Raad ook andere taken worden opgedragen.
Artikel 119
De leden van de Staten‑Generaal, de ministers en de staatssecretarissen staan wegens ambtsmisdrijven in 
die betrekkingen gepleegd, ook na hun aftreden terecht voor de Hoge Raad. De opdracht tot vervolging 
wordt gegeven bij koninklijk besluit of bij een besluit van de Tweede Kamer.
Artikel 120
De rechter treedt niet in de beoordeling van de grondwettigheid van wetten en verdragen.
Artikel 121
Met uitzondering van de gevallen bij de wet bepaald vinden de terecht zittingen in het openbaar plaats en 
houden de vonnissen de gronden in waarop zij rusten. De uitspraak geschiedt in het openbaar.
Artikel 122
1. Gratie wordt verleend bij koninklijk besluit na advies van een bij de wet aangewezen gerecht en met 
inachtneming van bij of krachtens de wet te stellen voorschriften.
2. Amnestie wordt bij of krachtens de wet verleend.
Grondwet voor het Koninkrijk der Nederlanden 2018 | 29

Artikel 129
1. De leden van provinciale staten en van de gemeenteraad worden rechtstreeks gekozen door de 
Nederlanders, tevens ingezetenen van de provincie onderscheidenlijk de gemeente, die voldoen aan de 
vereisten die gelden voor de verkiezing van de Tweede Kamer der Staten‑Generaal. Voor het lidmaatschap 
gelden dezelfde vereisten.
2. De leden worden gekozen op de grondslag van evenredige verte genwoordiging binnen door de wet te 
stellen grenzen.
3. De artikelen 53, tweede lid, en 59 zijn van toepassing. Artikel 57a is van overeenkomstige toepassing.
4. De zittingsduur van provinciale staten en de gemeenteraad is vier jaren, behoudens bij de wet te bepalen 
uitzonderingen.
5. De wet bepaalt welke betrekkingen niet gelijktijdig met het lidmaat schap kunnen worden uitgeoefend. 
De wet kan bepalen, dat beletselen voor het lidmaatschap voortvloeien uit verwantschap of huwelijk en 
dat het verrichten van bij de wet aangewezen handelingen tot het verlies van het lidmaatschap kan leiden.
6. De leden stemmen zonder last.
Artikel 130
De wet kan het recht de leden van de gemeenteraad te kiezen en het recht lid van de gemeenteraad te zijn 
toekennen aan ingezetenen, die geen Nederlander zijn, mits zij tenminste voldoen aan de vereisten die 
gelden voor ingezetenen die tevens Nederlander zijn.
Artikel 131
De commissaris van de Koning en de burgemeester worden aangesteld, geschorst en ontslagen op een bij 
de wet te bepalen wijze. Krachtens de wet kunnen nadere regels worden gesteld over de daarbij te volgen 
procedures.
Artikel 132
1. De wet regelt de inrichting van provincies en gemeenten, alsmede de samenstelling en bevoegdheid van 
hun besturen.
2. De wet regelt het toezicht op deze besturen.
3. Besluiten van deze besturen kunnen slechts aan voorafgaand toezicht worden onderworpen in bij of 
krachtens de wet te bepalen gevallen.
4. Vernietiging van besluiten van deze besturen kan alleen geschieden bij koninklijk besluit wegens strijd 
met het recht of het algemeen belang.
5. De wet regelt de voorzieningen bij in gebreke blijven ten aanzien van regeling en bestuur, gevorderd 
krachtens artikel 124, tweede lid. Bij de wet kunnen met afwijking van de artikelen 125 en 127 voorzienin ‑
gen worden getroffen voor het geval het bestuur van een provincie of een gemeente zijn taken grovelijk 
verwaarloost.
6. De wet bepaalt welke belastingen door de besturen van provincies en gemeenten kunnen worden 
geheven en regelt hun financiële verhouding tot het Rijk.
Grondwet voor het Koninkrijk der Nederlanden 2018 | 31

Hoofdstuk 8  
Herziening van de Grondwet
Artikel 137
1. De wet verklaart, dat een verandering in de Grondwet, zoals zij die voorstelt, in overweging zal worden 
genomen.
2. De Tweede Kamer kan, al dan niet op een daartoe door of vanwege de Koning ingediend voorstel,  
een voorstel voor zodanige wet splitsen.
3. Na de bekendmaking van de wet, bedoeld in het eerste lid, wordt de Tweede Kamer ontbonden.
4. Nadat de nieuwe Tweede Kamer is samengekomen, overwegen beide kamers in tweede lezing het 
voorstel tot verandering, bedoeld in het eerste lid. Zij kunnen dit alleen aannemen met ten minste twee 
derden van het aantal uitgebrachte stemmen.
5. De Tweede Kamer kan, al dan niet op een daartoe door of vanwege de Koning ingediend voorstel, met ten 
minste twee derden van het aantal uitgebrachte stemmen een voorstel tot verandering splitsen.
Artikel 138
1. Voordat de in tweede lezing aangenomen voorstellen tot verandering in de Grondwet door de Koning 
worden bekrachtigd, kunnen bij de wet:
a. de aangenomen voorstellen en de ongewijzigd gebleven bepalingen van de Grondwet voor zoveel 
nodig aan elkaar worden aangepast;
b. de indeling in en de plaats van hoofdstukken, paragrafen en artikelen, alsmede de opschriften worden 
gewijzigd.
2. Een voorstel van wet, houdende voorzieningen als bedoeld in het eerste lid, onder a, kunnen de kamers 
alleen aannemen met ten minste twee derden van het aantal uitgebrachte stemmen.
Artikel 139
De veranderingen in de Grondwet, door de Staten‑Generaal aangenomen en door de Koning bekrachtigd, 
treden terstond in werking, nadat zij zijn bekendgemaakt.
Artikel 140
Bestaande wetten en andere regelingen en besluiten die in strijd zijn met een verandering in de Grondwet, 
blijven gehandhaafd, totdat daarvoor overeenkomstig de Grondwet een voorziening is getroffen.
Artikel 141
De tekst van de herziene Grondwet wordt bij koninklijk besluit bekendgemaakt, waarbij hoofdstukken, 
paragrafen en artikelen kunnen worden vernummerd en verwijzingen dienovereenkomstig kunnen worden 
veranderd.
Artikel 142
De Grondwet kan bij de wet met het Statuut voor het Koninkrijk der Nederlanden in overeenstemming 
worden gebracht. De artikelen 139, 140 en 141 zijn van overeenkomstige toepassing.
Grondwet voor het Koninkrijk der Nederlanden 2018 | 33

Artikel XIX
Het formulier van afkondiging, vastgesteld bij artikel 81 en de formulieren van verzending en kennisgeving, 
vastgesteld bij de artikelen 123, 124, 127, 128 en 130 van de Grondwet naar de tekst van 1972, blijven van 
kracht totdat daarvoor een regeling is getroffen.
Artikel 81
Het formulier van afkondiging der wetten is het volgende: 
«Wij» enz. «Koning der Nederlanden,» enz. 
«Allen, die deze zullen zien of horen lezen, saluut! doen te weten:
«Alzo Wij in overweging genomen hebben, dat» enz.
(De beweegredenen der wet.)
«Zo is het, dat Wij, de Raad van State gehoord, en met gemeen overleg der Staten‑Generaal,
hebben goedgevonden en verstaan, gelijk Wij goedvinden en verstaan bij deze» enz.
(De inhoud der wet.)
«Gegeven», enz. 
Ingeval een Koningin regeert of het Koninklijk gezag door een Regent of door de Raad van State wordt 
waargenomen, wordt de daardoor nodige wijziging in dit formulier gebracht.
Artikel 130
De Koning doet de Staten‑Generaal zo spoedig mogelijk kennis dragen, of Hij een voorstel van wet, door 
hen aangenomen, al dan niet goedkeurt. Die kennisgeving geschiedt met een der volgende formulieren:
«De Koning bewilligt in het voorstel.» 
of:
«De Koning houdt het voorstel in overweging.»
Artikel XX
(vervallen bij Rijkswet van 10 juli 1995, Stb. 402)
Artikel XXI
(vervallen bij Rijkswet van 6 oktober 1999, Stb. 454)
Artikelen XXII-XXIII
(vervallen bij wet van 10 juli 1995, Stb. 404)
Artikel XXIV-XXV
(vervallen bij wet van 25 februari 1999, Stb. 135)
Artikelen XXVI-XXIX
(vervallen bij wet van 10 juli 1995, Stb. 404)
Artikel XXX
(vervallen bij Rijkswet van 6 oktober 1999, Stb. 454)
Grondwet voor het Koninkrijk der Nederlanden 2018 | 35

Toelichting

Hoofdstuk 1  
Grondrechten
Algemeen
Hoofdstuk 1 bevat de grondrechten. Grondrechten kunnen worden onderverdeeld in klassieke grondrechten 
en in sociale grondrechten.
Klassieke grondrechten bieden de burgers met name bescherming tegen de overheid, zoals het recht van 
vrije meningsuiting. Sociale grondrechten leggen opdrachten voor de overheid vast om voorzieningen te 
treffen voor het maatschappelijk functioneren van de burger, zoals de zorg van de overheid voor de 
bescherming van het milieu.
Klassieke en sociale grondrechten vormen de uitdrukking van het beginsel dat de overheid in een rechts ‑
staat een tweezijdige verantwoordelijkheid heeft voor de vrijheid van de burger. Enerzijds moet zij deze 
respecteren. Anderzijds heeft de overheid de taak voorwaarden te scheppen voor het vrij functioneren van 
de burger.
De grondrechten zijn in beginsel van toepassing op iedereen – ook op groepen of organisaties van personen 
– die binnen de Nederlandse rechtsorde verkeert. In een enkel geval wordt alleen een recht voor 
Nederlanders gegarandeerd (zie de artikelen 3 en 4).
De grondrechten gelden in iedere verhouding tot de overheid, zodat ook de ambtenaar of de militair zich 
erop kan beroepen. Grondrechten kunnen tevens doorwerken in het rechtsverkeer tussen burgers onder ‑
ling. Een voorbeeld van deze zogenoemde horizontale werking is de toepassing van het verbod van 
discriminatie op grond van geslacht op de verhouding tussen werkgevers en werknemers.
De uitoefening van grondrechten is niet absoluut. Beperking van de uitoefening van grondrechten is soms 
nodig vanwege zwaarwegende maatschappelijke belangen, zoals bij voorbeeld het opsporen en vervolgen 
van personen verdacht van strafbare feiten. Ook de belangen die de verschillende grondrechten beogen te 
beschermen kunnen met elkaar in conflict komen. De Grondwet heeft de wetgever in verschillende 
artikelen in dit hoofdstuk de bevoegdheid gegeven de mogelijke beperkingen op de grondrechten te 
regelen. In het algemeen geldt dat beperkingen van grondrechten in een formele wet moeten worden 
neergelegd dan wel een basis moeten vinden in een formele wet. Dat is afhankelijk van de gekozen 
delegatieterminologie (zie inleiding).
Gelijkheidsbeginsel; Verbod van discriminatie
In de eerste zin van artikel 1 is het gelijkheidsbeginsel opgenomen. In het gelijkheidsbeginsel ligt een 
opdracht besloten aan de wetgever, het bestuur en de rechter om bij het stellen van regels of het nemen van 
beslissingen in concrete gevallen alleen ter zake doende en gerechtvaardigde verschillen van de zich 
voordoende gevallen in aanmerking te nemen. De tweede zin bepaalt dat discriminatie wegens godsdienst, 
levensovertuiging, politieke gezindheid, ras, geslacht, of op welke grond dan ook, niet is toegestaan. De 
woorden ‘of op welke grond dan ook’ breiden het verbod van discriminatie tot andere dan de in deze volzin 
genoemde discriminatiegronden uit.
Ter uitwerking van artikel 1 is de Algemene wet gelijke behandeling tot stand gebracht.
Grondwet voor het Koninkrijk der Nederlanden 2018 | 39

Voor de uitingsmiddelen radio en televisie bevat het tweede lid van artikel 7 een zelfstandige regeling. Een 
vergunningenstelsel voor de omroep is wel toegestaan, maar preventieve censuur op de uitzendingen niet. 
De uitwerking van het tweede lid is gegeven in de Mediawet 2008.
Het derde lid van artikel 7 legt ten aanzien van alle andere middelen tot meningsuiting (film, toneel, enz.) 
het recht vast, in vrijheid de inhoud van een meningsuiting te bepalen. Daartoe verbiedt dit lid preventieve 
censuur. Een uitzondering wordt gemaakt voor het geven van vertoningen toegankelijk voor personen 
jonger dan 16 jaar. Dat betekent onder meer, dat filmkeuring niet zal zijn toegestaan ten aanzien van 
personen van 16 jaar en ouder. Het vierde lid zondert het maken van handelsreclame uit van de bijzondere 
grondwettelijke bescherming van de vrijheid van meningsuiting, gegarandeerd in de eerste drie leden van 
artikel 7. Dit lid laat de regelgevende organen vrij binnen de kring van hun bevoegdheid voorschriften te 
stellen inzake het maken van handelsreclame, bij voorbeeld een verbod te stellen met het oog op de 
bescherming van het landschapsschoon.
Recht tot vereniging
Artikel 8 beschermt het recht tot vereniging. Het bevat de mogelijkheid dat dit recht bij de wet wordt 
beperkt in het belang van de openbare orde. De wettelijke regeling van het recht tot vereniging is vastgelegd 
in het Burgerlijk Wetboek (Boek 2).
Recht tot vergadering en betoging
Het recht tot betoging is in artikel 9 opgenomen, te zamen met het recht tot vergadering. Het recht tot 
betoging en het recht tot vergadering in het openbaar zijn aan beperkende voorschriften gebonden. Deze 
zijn neergelegd in de Wet openbare manifestaties.
Recht op eerbiediging van de persoonlijke levenssfeer
Het recht op eerbiediging van de persoonlijke levenssfeer betreft het recht van de burger om in de besloten ‑
heid van zijn privé‑sfeer met rust te worden gelaten. Dat is in het algemeen in het eerste lid van artikel 10 
neergelegd. De persoonlijke levenssfeer omvat onder meer het huis, de briefwisseling, de communicatie via 
telefoon, telegraaf en andere besloten middelen van communicatie, het recht om in besloten situaties niet 
te worden bespied of afgeluisterd, het recht op zorgvuldige behandeling van persoonlijke gegevens, en het 
recht op eerbiediging van het innerlijk leven en van de lichamelijke integriteit. Verschillende van deze 
aspecten hebben een specifieke grondwettelijke garantie in artikel 10, tweede en derde lid, in artikel 11, in 
artikel 12 en artikel 13. In artikel 10, tweede en derde lid, zijn twee opdrachten aan de wetgever opgenomen. 
In de eerste plaats dient de wet regels te stellen ter bescherming van de persoonlijke levenssfeer in verband 
met het vastleggen en verstrekken van persoonsgegevens. In de tweede plaats moet de wet regels stellen 
voor het inzagerecht en voor het recht op verbetering van onjuiste persoonsgegevens. De Algemene 
Verordening Gegevensbescherming (AVG) voorziet materieel grotendeels in de regelgeving waartoe artikel 10, 
tweede en derde lid, van de Grondwet opdraagt. Voor zover het gaat om regels inzake bescherming van de 
persoonlijke levenssfeer buiten de reikwijdte van de verordening, op het terrein van nationale veiligheid, 
maar ook op het terrein van verwerking van persoonsgegevens in het kader van de richtlijn gegevensbe ‑
scherming opsporing en vervolging, wordt nog wel invulling gegeven aan deze wetgevingsopdracht in de 
Grondwet. Dit geldt ook voor de bepalingen van de verordening, waarin ruimte wordt gelaten aan lidstate‑
lijk recht. De belangrijkste van deze regels zijn gegeven in de Uitvoeringswet AVG, de Wet politiegegevens en 
de Wet justitiële en strafvorderlijke gegevens en de daarop gebaseerde nadere regelgeving.
Grondwet voor het Koninkrijk der Nederlanden 2018 | 41

voor in geval van vernietiging of onbruikbaarmaking van eigendom en bij beperking in de uitoefening van 
het eigendomsrecht, maar uitsluitend in de bij of krachtens de wet bepaalde gevallen.
Vrijheidsontneming
In het eerste lid van artikel 15 is vastgelegd dat niemand zijn vrijheid mag worden ontnomen behalve in 
gevallen bij of krachtens de wet bepaald. Voor vrijheidsontneming anders dan op rechterlijk bevel garan ‑
deert het tweede lid de mogelijkheid de rechter te vragen in vrijheid gesteld te worden. Dit recht krijgt in de 
tweede volzin van het tweede lid nog deze bijzondere waarborg, dat de rechter de verzoeker binnen een bij 
de wet te bepalen termijn moet horen. Het derde lid schept een waarborg tegen onevenredig lang voorar ‑
rest voorafgaand aan of tijdens de berechting.
Zij aan wie door de gevangenhouding of anderszins hun vrijheid is ontnomen, zien zich daardoor beknot in 
het verrichten van een aantal handelingen, welke door grondrechten worden beschermd. Maar grondrech ‑
ten gelden in principe ook voor hen aan wie de vrijheid is ontnomen. Daarom is, naast de speciale 
beperkingsbevoegdheden in de artikelen over afzonderlijke grondrechten, een extra beperkingsbevoegd ‑
heid opgenomen ten aanzien van hen aan wie op rechtmatige wijze hun vrijheid is ontnomen, doch alleen 
voor zover de uitoefening van grondrechten zich niet verdraagt met de vrijheidsontneming.
Geen feit strafbaar zonder voorafgaande wettelijke strafbepaling
Geen enkele gedraging mag met terugwerkende kracht strafbaar worden gesteld. Dit beginsel vindt men 
ook terug in artikel 1, eerste lid, van het Wetboek van Strafrecht. Additioneel artikel IX bepaalt dat artikel 16 
niet van toepassing is op de oorlogsmisdrijven tegen de menselijkheid, bedoeld in het Besluit 
Buitengewoon Strafrecht.
Afhouden van wettelijk toegekende rechter
In artikel 17 is vastgelegd dat niemand tegen zijn wil mag worden afgehouden van de rechter die de wet hem 
toekent. Uiteraard kunnen personen uit vrije wil overeenkomen dat een geschil op een andere manier zal 
worden opgelost.
Rechtsbijstand
Door het eerste lid van artikel 18 weet de burger zich ervan verzekerd, dat hem niet mag worden verhinderd 
zich in rechte en in administratief beroep te doen bijstaan. Het tweede lid bevat de waarborg dat hij niet op 
grond van zijn geringe financiële draagkracht van deze bijstand blijft verstoken. Deze bepaling kan men 
aanmerken als een bepaling met een karakter van sociaal grondrecht. Na dit artikel volgen nog meer van 
dergelijke bepalingen. De wettelijke regeling, bedoeld in het tweede lid, is de Wet op de rechtsbijstand.
Werkgelegenheid
Artikel 19 beoogt hen die arbeid verrichten met een aantal waarborgen te omringen. In het eerste lid wordt 
de bevordering van werkgelegenheid genoemd als zorg van de overheid.
Het tweede lid draagt de wetgever op ten aanzien van hen die arbeid verrichten, regels te stellen omtrent 
hun rechtspositie, de arbeidsbescherming en medezeggenschap. De formulering van de bepaling legt niet 
aan de wetgever de eis op, deze zaken uitputtend te regelen.
De erkenning van het recht van iedere Nederlander op vrije keuze van arbeid is neergelegd in het derde lid 
van dit artikel.
Grondwet voor het Koninkrijk der Nederlanden 2018 | 43

Hoofdstuk 2  
Regering
Algemeen
Het hoofdstuk ‘regering’ valt in twee paragrafen uiteen. In de eerste paragraaf zijn bepalingen opgenomen 
over het koningschap. De tweede paragraaf bevat bepalingen over de regering, gevormd door de Koning en 
de ministers.
De terminologie over ‘de Koning’ vraagt bijzondere aandacht. De Grondwet van voor 1983 weerspiegelde  
de staatsrechtelijke verhoudingen die golden ten tijde van de totstandkoming van de Grondwet. Toen kreeg 
de positie van de Koning een veel sterkere nadruk dan thans, terwijl daartegenover de ministers meer als  
’s Konings dienaren dan als eigenlijke bewindvoerders optraden. In de huidige Grondwet is de terminologie 
in overeenstemming gebracht met de staatkundige werkelijkheid. Het woord ‘Koning’ is opgenomen in de 
grondwettelijke bepalingen waarin de Koning persoonlijk is bedoeld, zoals in de bepalingen over de 
erfopvolging en het regentschap die zijn opgenomen in de eerste paragraaf van dit hoofdstuk. De term 
‘Koning’ wordt voorts nog gebruikt wanneer gedoeld wordt op de Koning als het onschendbare deel van de 
regering, Koning en ministers tezamen. Behalve in een aantal artikelen in de tweede paragraaf van dit 
hoofdstuk (de artikelen 42, 47 en 49) komt dit gebruik van het begrip ‘Koning’ ook voor in andere delen van 
de herziene Grondwet, zoals in hoofdstuk 5 in sommige bepalingen die het wetgevingsproces betreffen.
In die gevallen waar de Grondwet van voor 1983 bepaalde dat de Koning benoemt of beslist, is in de huidige 
Grondwet opgenomen dat bij ‘koninklijk besluit’ wordt benoemd of beslist.
In een aantal gevallen is ten aanzien van de Koning voorzien in besluitvorming door de Tweede en Eerste 
Kamer in verenigde vergadering. Genoemd kunnen worden het besluit over toestemming tot een huwelijk 
van een potentiële troonopvolger (artikel 28), de uitsluiting van personen van de erfopvolging (artikel 29), 
de benoeming van een opvolger indien een reguliere opvolger ontbreekt (artikel 30) en een besluit tot 
buiten staat verklaring van de Koning (artikel 35). Reden van de besluitvorming in verenigde vergadering in 
deze gevallen is dat daardoor wordt uitgesloten dat beide kamers tot een verschillend oordeel zouden komen.
2.1  Koning
Deze paragraaf bevat onder meer bepalingen over de erfopvolging, het buiten staat verklaren het koninklijk 
gezag uit te oefenen, de tijdelijke neerlegging van het koninklijk gezag, het regentschap, de uitoefening van 
het koninklijk gezag door de Raad van State en het lidmaatschap van het koninklijk huis.
Troonopvolging
Na de inleidende bepaling van artikel 24 bepaalt artikel 25 de lijn van erfopvolging ten aanzien van het 
Koningschap. Erfopvolging vindt plaats tot in de derde graad van bloedverwantschap. Het koningschap gaat 
over op het oudste wettige kind, ongeacht het geslacht. De aanvangsleeftijd voor de uitoefening van het 
koninklijk gezag is vastgesteld op achttien jaar.
Grondwet voor het Koninkrijk der Nederlanden 2018 | 45

sinds 1855 de wet de strafrechtelijke verantwoordelijkheid van ministers. De Grondwet maakt uitdrukkelijk 
melding van de mogelijkheid om staatssecretarissen te benoemen. Staatssecretarissen hebben een eigen 
politieke verantwoordelijkheid tegenover de Staten‑Generaal, naast de verantwoordelijkheid van de 
minister.
Ministerraad en minister-president
De betekenis van het ambt van minister‑president en van de ministerraad is de laatste jaren sterk gegroeid. 
Beide zijn zeker aan te merken als fundamentele elementen in ons staatsbestel.
Het is ingevolge artikel 45 de taak van de ministerraad te beraadslagen en te besluiten over het algemeen 
regeringsbeleid en de eenheid daarvan te bevorderen. De bepalingen over het ambt van minister‑president 
beogen tot uitdrukking te brengen dat met het groeien van de collectieve verantwoordelijkheid van de 
ministerraad voor de hoofdlijnen van het regeringsbeleid, ook de betekenis van de voorzitter van de raad als 
eerstverantwoordelijke voor het regeringsbeleid als samenhangend geheel, en voor de coördinatie van dit 
beleid, is meegegroeid (artikel 45, tweede lid, en 48).
Contraseign
Alle koninklijke besluiten behoeven, naast de ondertekening door de Koning zelf, de mede‑ondertekening 
van een of meer ministers of staatssecretarissen. Deze eis is ook ten aanzien van wetten gesteld (artikel 47).
Het besluit waarbij de minister‑president wordt benoemd wordt mede door de nieuwe minister‑president 
ondertekend. Dit accentueert zijn positie. In de Grondwet wordt voorts de verantwoordelijkheid van de 
minister‑president voor het optreden van een nieuw kabinet onderstreept, doordat is bepaald dat ook de 
besluiten waarbij de overige ministers en de staatssecretarissen worden benoemd mede door hem worden 
ondertekend (artikel 48).
Voor de eden en beloften die nieuw optredende ministers en staatssecretarissen moeten afleggen, heeft de 
Grondwet zich, in navolging van hetgeen in de eerste paragraaf over de door de Koning af te leggen eden en 
beloften is opgenomen, beperkt tot het aangeven van de zakelijke inhoud ervan (artikel 49). De voorge ‑
schreven eed of belofte houdt ook in, dat zal dienen te worden gehandeld overeenkomstig geschreven dan 
wel ongeschreven normen die voor de getrouwe vervulling van het ambt in acht moeten worden genomen. 
In de Wet beëdiging ministers en leden Staten‑Generaal is de inhoud van deze eed of belofte vastgelegd.
Grondwet voor het Koninkrijk der Nederlanden 2018 | 47

Verkiezing Tweede Kamer
De Tweede Kamer wordt rechtstreeks door de bevolking gekozen. De Grondwet stelt de leeftijdsgrens voor 
het actief kiesrecht op achttien jaar. Daarnaast stelt de Grondwet de eis van Nederlanderschap. De eis van 
ingezetenschap van Nederland wordt niet gesteld. Dit betekent dat in principe ook Nederlanders die in het 
buitenland wonen, actief kiesrecht hebben voor de Tweede Kamer. De wetgever heeft echter ten aanzien 
van deze Nederlanders wel de mogelijkheid uitzonderingen te maken.
Uitsluiting van het kiesrecht
Het tweede lid van artikel 54 bepaalt wanneer iemand van het kiesrecht is uitgesloten. Dat is slechts het 
geval indien iemand door de rechter wordt veroordeeld tot een vrijheidsstraf van tenminste een jaar en als 
bijkomende straf uit het kiesrecht wordt ontzet. Dit is echter alleen mogelijk bij bepaalde door de wet 
aangewezen misdrijven (zoals een aanslag tegen de Koning of gericht op het omverwerpen van de 
regeringsvorm).
Ten aanzien van gedetineerden en andere personen aan wie rechtmatig hun vrijheid is ontnomen, is van 
toepassing het vierde lid van artikel 15, waarin wordt bepaald dat degene aan wie rechtmatig de vrijheid is 
ontnomen, kan worden beperkt in de uitoefening van de grondrechten ‑ dus ook het kiesrecht ‑ voor zover 
deze uitoefening zich niet verdraagt met de vrijheidsontneming. De uitsluitingsgronden voor het recht om 
gekozen te worden (het passief kiesrecht) zijn dezelfde als die voor het recht om te kiezen (het actief 
kiesrecht). 
Verkiezing Eerste Kamer
Voor de Eerste Kamer voorziet de Grondwet in een stelsel van indirecte verkiezing door de leden van 
provinciale staten en, indien op grond van artikel 132a Caribische openbare lichamen zijn ingesteld,  
de leden van de kiescolleges voor de Eerste Kamer in die openbare lichamen (artikel 55). Voorgeschreven 
wordt dat de verkiezing, behoudens in geval van ontbinding van de kamer, gehouden wordt binnen drie 
maanden na de verkiezing van de leden van provinciale staten. Hierdoor is verzekerd dat de samenstelling 
van een nieuwe Eerste Kamer gebaseerd is op een recente uitspraak van de kiezers. Eventuele nieuwe 
politieke ontwikkelingen die zich bij de verkiezingen van provinciale staten voordoen, zullen hierdoor op 
korte termijn hun doorwerking kunnen vinden in de samenstelling van de Eerste Kamer.
De zittingsduur van provinciale staten is op vier jaar gesteld, behoudens bij de wet te bepalen uitzonderingen 
(artikel 129, vierde lid). Ingeval de wetgever van deze mogelijkheid gebruik maakt, zal de zittingsduur van de 
Eerste Kamer aangepast moeten kunnen worden aan de eventuele verlenging of verkorting van de zittings ‑
duur van de colleges van provinciale staten. In artikel 52, tweede lid, wordt deze afwijking van de normale 
zittingsduur van vier jaar mogelijk gemaakt. Indien slechts voor één of enkele provincies van de normale 
zittingsduur wordt afgeweken, bij voorbeeld bij een provinciale herindeling, zal echter geen verkorting van 
de zittingsduur en geen tussentijdse verkiezing van de Eerste Kamer nodig zijn.
Leeftijd lidmaatschap Staten-Generaal en onverenigbare betrekkingen
Voor het lidmaatschap van beide kamers geldt als eis dat men ten minste achttien jaar moet zijn (artikel 56). 
Niemand kan gelijktijdig lid van beide kamers zijn. In artikel 57 worden ook enkele ambten genoemd die 
met het lidmaatschap van een van beide kamers onverenigbaar zijn: minister, staatssecretaris, lid van de 
Raad van State, lid van de Algemene Rekenkamer, Nationale ombudsman of substituutombudsman, lid van ‑
de Hoge Raad en procureur‑generaal of advocaat‑generaal bij de Hoge Raad. Een minister of staatssecretaris 
die zijn ambt ter beschikking heeft gesteld, mag echter dit ambt verenigen met het lidmaatschap van de 
Grondwet voor het Koninkrijk der Nederlanden 2018 | 49

3.2 Werkwijze
Algemeen
Met betrekking tot de werkwijze van de kamers zijn in de Grondwet enkele hoofdregels vastgelegd.  
De vergaderingen van de kamers zijn openbaar. In bijzondere gevallen kan met gesloten deuren worden 
vergaderd. Besluiten worden genomen bij meerderheid van stemmen. De leden stemmen zonder last. 
Ministers en staatssecretarissen hebben toegang tot de vergaderingen en kunnen aan de beraadslaging 
deelnemen. De kamers kunnen verlangen dat zij ter vergadering aanwezig zijn. Kamerleden, ministers en 
staatssecretarissen kunnen niet in rechte worden vervolgd of aangesproken voor wat zij in de vergaderingen 
hebben gezegd of schriftelijk hebben medegedeeld. In de reglementen van orde wordt een nadere 
uitwerking van de werkwijze gegeven.
Recht op inlichtingen
In de grondwetsparagraaf over de werkwijze van de kamers zijn belangrijke (controlerende) bevoegdheden 
geformuleerd die aan beide kamers toekomen. De meest gehanteerde bevoegdheid is het recht van elk 
individueel kamerlid om van ministers en staatssecretarissen inlichtingen te vragen. Dezen zijn verplicht 
mondeling of schriftelijk de door een of meer leden verlangde inlichtingen te geven waarvan het verstrek ‑
ken niet in strijd is met het belang van de staat.
Recht van enquête
Het recht van onderzoek of enquête is in artikel 70 geregeld. Van deze ingrijpende bevoegdheid heeft de 
Tweede Kamer de laatste jaren in enkele gevallen gebruik gemaakt: Srebrenica en de bouwnijverheid.  
Het recht van enquête is uitgewerkt in de Wet op de parlementaire enquête 2008.
Grondwet voor het Koninkrijk der Nederlanden 2018 | 51

Een deel van de taak van de Rekenkamer, namelijk de goedkeuring van de rekening van het Rijk, is vermeld 
in artikel 105 van de Grondwet, het artikel over de begroting.
Bepalingen die de onafhankelijke positie van de leden van de Algemene Rekenkamer waarborgen, zijn in 
artikel 77 opgenomen. Door de voorgeschreven benoemingsprocedure, namelijk een benoeming voor het 
leven uit een voordracht opgemaakt door de Tweede Kamer, wordt verzekerd dat het college een onafhan ‑
kelijke positie ten opzichte van de regering behoudt. Ook ten aanzien van Algemene Rekenkamer geldt dat 
de wet haar inrichting, samenstelling en bevoegdheid regelt. Op artikel 78 is de Comptabiliteitswet 2016 
gebaseerd.
Nationale ombudsman
Artikel 78a geeft aan wat de hoofdtaak van de Nationale ombudsman is, namelijk onderzoek doen – op 
verzoek of uit eigen beweging – naar gedragingen van bestuursorganen van het Rijk en van andere bij of 
krachtens de wet aangewezen bestuursorganen. Bij of krachtens de wet kunnen aan de Nationale ombuds ‑
man ook andere taken worden opgedragen.
Voorts is in het artikel de kern van zijn rechtspositie vastgelegd: de Nationale ombudsman en een substituut‑
ombudsman worden door de Tweede Kamer benoemd. Schorsing of ontslag kan alleen geschieden op de 
gronden die de wet daarvoor aangeeft. Het tot schorsing en ontslag bevoegde orgaan is de Tweede Kamer. 
In de Wet Nationale ombudsman zijn de ontslag en schorsingsgronden te vinden en zijn ook overige ‑
bepalingen over de rechtspositie van de Nationale ombudsman en een substituut‑ombudsman opgenomen, 
evenals bepalingen over de bevoegdheid en werkwijze van het instituut.
Vaste colleges van advies
Slechts bij of krachtens de wet kunnen ingevolge artikel 79, eerste lid, vaste colleges van advies in zaken van 
wetgeving en bestuur van het Rijk worden ingesteld (zoals bij voorbeeld de Sociaal‑Economische Raad en de 
Onderwijsraad). Daarmee is een garantie gegeven dat de Staten‑Generaal medezeggenschap hebben over 
deze adviescolleges.
In de bepaling is sprake van zaken van ‘wetgeving en bestuur van het Rijk’. Daarmee is ook aangegeven dat 
het hier niet gaat om adviescolleges van lagere openbare lichamen. Adviescommissies van tijdelijke aard 
vallen niet onder de bepaling.
In de Kaderwet adviescolleges zijn algemene regels opgenomen over de advisering in zaken van algemeen 
verbindende voorschriften of te voeren beleid van het Rijk.
Openbaarheid van bestuur
Artikel 80 bevat bepalingen over de openbaarheid van de adviezen van de in hoofdstuk 4 genoemde 
colleges. Uitgangspunt daarbij is dat de wet regels stelt over die openbaarheid. Dergelijke regels zijn te 
vinden in de Wet openbaarheid van bestuur en ook in de Wet op de Raad van State en de Comptabiliteitswet 
2016.
Het artikel behelst voorts een enigszins verdergaand voorschrift voor de adviezen die worden uitgebracht 
over wetsvoorstellen die van de zijde van de regering zijn ingediend. Deze adviezen worden in de regel aan 
de Staten‑Generaal overgelegd. Uitzonderingen hierop dienen bij de wet te worden vastgesteld.
Grondwet voor het Koninkrijk der Nederlanden 2018 | 53

Amendementsrecht
In de Grondwet is vastgelegd dat het recht amendementen voor te stellen – zowel op door de regering 
ingediende voorstellen als op voorstellen voor een door de Tweede Kamer of de verenigde vergadering te 
nemen initiatief – toekomt aan één of meer leden van de Tweede Kamer of de verenigde vergadering  
(artikel 84). De Eerste Kamer overweegt een voorstel dat haar bereikt ‘zoals het door de Tweede Kamer aan 
haar is gezonden’ en kan het dus slechts aannemen of verwerpen (artikel 85).
Bekendmaking en inwerkingtreding van wetten
Een voorstel wordt wet, zodra het door de Staten‑Generaal is aangenomen en door de Koning bekrachtigd 
(artikel 87). Voorts bevat artikel 88 bepalingen over de bekendmaking en inwerkingtreding van wetten.
Wetten kunnen niet in werking treden voordat zij zijn bekendgemaakt. Voor het overige moeten de 
bekendmaking en inwerkingtreding van wetten bij de wet geregeld worden. Dit is gebeurd in de 
Bekendmakingswet. Deze wet bepaalt onder meer dat de bekendmaking van wetten, algemene maatregelen 
van bestuur en andere koninklijke besluiten waarbij algemeen verbindende voorschriften worden vastge ‑
steld geschiedt door plaatsing in het Staatsblad.
Algemene maatregelen van bestuur
Algemene maatregelen van bestuur (a.m.v.b.’s) dienen bij koninklijk besluit te worden vastgesteld. 
Voorschriften, door straffen te handhaven, mogen daarin alleen worden gegeven, als er een wetsbepaling is 
die daartoe de bevoegdheid verleent. De op te leggen straffen dienen opgenomen te worden in een formele wet.
In artikel 89 is verder een bepaling opgenomen over de bekendmaking en inwerkingtreding van a.m.v.b.’s 
overeenkomstig het hiervoor beschreven voorschrift over de bekendmaking en inwerkingtreding van wetten.
Andere vanwege het rijk vastgestelde algemeen verbindende voorschriften
Tenslotte bevat artikel 89 een bepaling over ‘andere vanwege het Rijk vastgestelde algemeen verbindende 
voorschriften’. Daarin worden de hiervoor weergegeven voorschriften over de inhoud van a.m.v.b.’s en de 
bekendmaking en inwerkingtreding ervan, uitgebreid tot alle algemeen verbindende voorschriften die de 
centrale overheid geeft. Daarbij valt te denken aan regelingen die krachtens delegatie in een wet of a.m.v.b. 
door een minister worden vastgesteld.
5.2  Overige bepalingen
De tweede paragraaf van het hoofdstuk over wetgeving en bestuur bevat artikelen over uiteenlopende 
onderwerpen, zoals het buitenlands beleid, de verdediging en de begroting.
Buitenlands beleid
Artikel 90 bevat de algemene bepaling dat de regering de ontwikkeling van de internationale rechtsorde 
bevordert. Hieronder valt bij voorbeeld ook de bevordering van de rechten van de mens.
Over de goedkeuring van verdragen handelt artikel 91. Als hoofdregel is vastgelegd dat het Koninkrijk niet 
aan verdragen kan worden gebonden dan na voorafgaande goedkeuring van de Staten‑Generaal. De verdere 
regeling van deze materie wordt aan de wetgever overgelaten. Ook het bepalen van de gevallen waarin géén 
parlementaire goedkeuring vereist zal zijn, wordt aan de wetgever overgelaten. Deze regels zijn opgenomen 
in de Rijkswet goedkeuring en bekendmaking verdragen.
Grondwet voor het Koninkrijk der Nederlanden 2018 | 55

de inzet van de krijgsmacht, tenzij dwingende redenen het vooraf verstrekken van inlichtingen verhinderen; 
in het laatste geval dienen de inlichtingen zo spoedig mogelijk te worden verstrekt.
Anders dan artikel 96 (de in‑oorlogverklaring) bevat artikel 100 niet de e‑ is van formele toestemming van de 
Staten‑ Generaal.
Uitzonderingstoestanden
Zoals uit artikel 103 blijkt, worden in de Grondwet de verschillende uitzonderingstoestanden niet met name 
genoemd. Aan de wetgever wordt overgelaten te bepalen in welke gevallen ter handhaving van de uit‑ of 
inwendige veiligheid door de regering een uitzonderingstoestand kan worden afgekondigd. Daarbij heeft 
de wetgever niet de mogelijkheid af te wijken van alle grondrechten, maar alleen van bepaalde, door de 
Grondwet aangewezen, grondrechten. Verder kan de wet die een uitzonderingstoestand regelt afwijken van 
de grondwettelijke bevoegdheden van de besturen van provincies, gemeenten en waterschappen, maar niet 
van de grondwettelijke bevoegdheden van de centrale overheid (regering en Staten‑Generaal).
Het derde lid van artikel 103 bevat een waarborg dat niet lichtvaardig een uitzonderingstoestand in het leven 
zal worden geroepen. Terstond na de afkondiging van een uitzonderingstoestand beslissen de 
Staten‑Generaal in verenigde vergadering over het voortduren daarvan, terwijl zij ook te allen tijde kunnen 
besluiten over het voortduren van een van kracht zijnde uitzonderingstoestand.
In de Coördinatiewet uitzonderingstoestanden zijn procedurevoorschriften opgenomen voor de afkondi ‑
ging en beëindiging van een tweetal uitzonderingstoestanden: de beperkte en de algemene noodtoestand. 
De wet bevat voorts procedureregels voor de inwerkingstelling en buitenwerkingstelling van noodwetge ‑
ving tijdens een noodtoestand. In de bij de wet behorende lijsten A en B zijn de noodwettelijke bepalingen 
opgesomd, die in de beide noodtoestanden in werking kunnen worden gesteld.
Belastingen
Artikel 104 verzekert, dat alle heffingen van het Rijk, onder welke benaming ook, op een wettelijke 
grondslag berusten. In dit artikel is door het gebruik van de woorden ‘uit kracht van een wet’ de enige 
uitzondering te vinden die in de Grondwet wordt gemaakt op de terminologie die gebruikt wordt als het 
gaat om de geoorloofdheid van delegatie (de bevoegdheid van de wetgever regelgeving over te dragen aan 
lagere regelgevers).
Deze terminologie brengt met zich, dat ter zake van de heffing van belastingen van het Rijk de delegatie‑
bevoegdheid slechts met bijzondere terughoudendheid door de wetgever mag worden gehanteerd.
Begroting
Artikel 105 bevat voorschriften over de jaarlijkse indiening van voorstellen voor algemene begrotingswet ‑
ten, en over de verantwoording aan de Staten‑Generaal van de ontvangsten en de uitgaven van het Rijk.  
De Algemene Rekenkamer dient de rekening van het Rijk goed te keuren. In het vierde lid wordt opgedra ‑
gen regels te stellen omtrent het beheer van de financiën van het Rijk. Die regeling is getroffen in de 
Comptabiliteitswet 2016.
Het tijdstip waarop de algemene begrotingswetten moeten worden ingediend is gesteld op het tijdstip, 
waarop de troonrede wordt uitgesproken. Door deze koppeling is tevens gewaarborgd dat de begrotings ‑
voorstellen tijdig worden ingediend.
Grondwet voor het Koninkrijk der Nederlanden 2018 | 57

Hoofdstuk 6  
Rechtspraak
Algemeen
In dit hoofdstuk van de Grondwet zijn de hoofdlijnen van de taak en organisatie van de rechtspraak 
vastgelegd, evenals voldoende waarborgen ter verzekering van de belangen van de burgers.
Het grondwettelijke begrip ‘rechterlijke macht’ is niet beperkt tot die rechterlijke instanties die men wel de 
‘gewone rechter’ noemt, d.w.z. de burgerlijke rechter en de strafrechter.
Buiten de burgerlijke rechter en de strafrechter bestaan er vele andere rechterlijke organen in onze 
samenleving, die met een omvangrijke en belangrijke rechtsprekende taak zijn belast, zoals bijvoorbeeld de 
verschillende administratiefrechtelijke instanties en de militaire rechter. Onder ‘rechterlijke macht’ moet in 
beginsel elke rechterlijke instantie kunnen worden begrepen die binnen onze rechtsorde een duurzame 
rechterlijke taak vervult. Daarom is in artikel 116, eerste lid, bepaald dat de wet de gerechten dient aan te 
wijzen, die behoren tot de rechterlijke macht.
Aan de wetgever wordt de mogelijkheid gelaten, wijzigingen aan te brengen in de bevoegdheid van de 
gerechten die deel uitmaken van de rechterlijke macht. Aan de wetgever wordt de regeling van de inrichting 
en samenstelling van de gerechten opgedragen (artikel 116, tweede lid). Aldus biedt de Grondwet ruimte 
voor ontwikkelingen op het terrein van de rechterlijke organisatie. In dit verband kan worden gewezen op 
de Wet organisatie en bestuur gerechten en de Wet Raad voor de rechtspraak.
Rechtspraak over burgerlijke rechten en schuldvorderingen
Aan de rechterlijke macht worden diverse taken opgedragen. Eén ervan is de berechting van geschillen over 
burgerlijke rechten en schuldvorderingen. Daardoor wordt grondwettelijk verzekerd, dat er altijd een 
rechter zal zijn voor geschillen omtrent burgerlijke rechten en schuldvorderingen, ongeacht de aard van de 
rechtsbetrekking waaraan de schuldvordering is ontsproten (artikel 112, eerste lid). Het tweede lid van 
artikel 112 geeft de wetgever de bevoegdheid geschillen die niet uit burgerlijke rechtsbetrekkingen zijn 
ontstaan, ook te doen beslechten door rechterlijke instanties die niet tot de rechterlijke macht behoren.
Strafrechtspraak
In de Grondwet is verankerd de opdracht aan de rechterlijke macht om strafbare feiten te berechten. 
Uitdrukkelijk is in artikel 113 bepaald, dat alleen de rechterlijke macht de straf van vrijheidsontneming mag 
opleggen.
Daarnaast schrijft het artikel voor, dat de wet de tuchtrechtspraak die door de overheid wordt ingesteld, 
moet regelen. Bij de publiekrechtelijk geregelde tuchtrechtspraak zal volgens de Grondwet dus altijd aan de 
oplegging van tuchtstraffen een wet in formele zin ten grondslag moeten liggen. 
Het vierde lid van dit artikel geeft aan de wetgever enige mogelijkheid tot afwijking van deze hoofdregels, 
maar slechts als het gaat om berechting buiten Nederland (het gaat hierbij om berechting van met name 
militairen in het buitenland) en om situaties na afloop van een oorlog, als het oorlogsstrafrecht dan nog 
van toepassing zou zijn. Voor situaties tijdens een oorlog bevat artikel 103 – de bepaling over uitzonderings ‑
toestanden – de mogelijkheid van afwijking van de in artikel 113 neergelegde voorschriften over de bevoegd ‑
heid van de strafrechter om strafbare feiten te berechten en de straf van vrijheidsontneming op te leggen.
Grondwet voor het Koninkrijk der Nederlanden 2018 | 59

Openbaarheid rechtspraak
De terechtzittingen moeten in beginsel openbaar zijn en vonnissen dienen gemotiveerd te worden  
(artikel 121). Op het beginsel, dat de rechterlijke uitspraak in het openbaar dient te geschieden, laat de 
Grondwet geen uitzonderingen toe.
Gratie
Ten aanzien van het verlenen van gratie vloeit uit artikel 122 van de Grondwet voort, dat gratie mogelijk is 
niet alleen van straffen, maar ook van door de rechter opgelegde maatregelen. Bij de gratieverlening dienen 
procedureregels in acht te worden genomen, die bij of krachtens de wet moeten worden geregeld.  
Ter uitvoering van deze grondwetsbepaling is in 1988 de Gratiewet van kracht geworden.
Grondwet voor het Koninkrijk der Nederlanden 2018 | 61

Het tweede lid van dit artikel vermeldt de belangrijkste overige bestuursorganen van provincies en 
gemeenten. Voor de provincie zijn dit gedeputeerde staten en de commissaris van de Koning, voor de 
gemeente het college van burgemeester en wethouders en de burgemeester.
In artikel 126 is bepaald dat de commissaris van de Koning bij de wet kan worden belast met de uitvoering 
van een door de regering te geven ambtsinstructie. Voor zover de commissaris taken verricht als rijksorgaan 
(bij voorbeeld in het kader van burgemeestersbenoemingen), is daarvoor ingevolge de Grondwet dus een 
wettelijke basis vereist.
Ingevolge artikel 127 ligt de verordenende bevoegdheid, behoudens bij de wet te bepalen uitzonderingen, 
geheel bij provinciale staten, onderscheidenlijk de gemeenteraad. Provinciale staten en de gemeenteraad 
zijn overigens wel bevoegd om, indien de wet daartoe de mogelijkheid opent, deze bevoegdheid aan andere 
organen over te dragen. In artikel 128 wordt in aanvulling daarop nog bepaald dat autonome bestuurs‑
bevoegdheden niet door de wetgever kunnen worden overgedragen aan provinciale of gemeentelijke 
commissies, behoudens in geval van opheffing van bestaande, of instelling van nieuwe provincies en 
gemeenten of bij grenswijziging.
Kiesrecht voor provinciale staten en gemeenteraad
De vereisten voor het actief en passief kiesrecht voor provinciale staten en de gemeenteraad zijn ingevolge 
artikel 129 nagenoeg gelijk aan die voor de Tweede Kamer der Staten‑Generaal. Wel dient men voor de 
uitoefening van het kiesrecht voor provinciale staten en de gemeenteraad ingezetene van de desbetreffende 
provincie, onderscheidenlijk gemeente te zijn. De zittingsduur van provinciale staten en de gemeenteraad 
is vier jaren, behoudens bij de wet te bepalen uitzonderingen.
Ingevolge het vijfde lid bepaalt de wet welke betrekkingen niet gelijktijdig met het lidmaatschap kunnen 
worden uitgeoefend.
Verder kan de wet bepalen dat beletselen voor het lidmaatschap voortvloeien uit verwantschap of huwelijk 
en dat het verrichten van bij de wet aangewezen handelingen tot het verlies van het lidmaatschap kan leiden.
Kiesrecht voor niet-Nederlanders
Artikel 130 geeft de wetgever de bevoegdheid het actief en passief kiesrecht voor de gemeenteraad toe te 
kennen aan ingezetenen die geen Nederlander zijn, mits zij ten minste voldoen aan de vereisten die gelden 
voor de Nederlandse ingezetenen. In 1985 is de Kieswet aangepast, waarbij het actief en passief kiesrecht 
voor de gemeenteraad ook aan niet‑Nederlandse ingezetenen is toegekend. Het actief en passief kiesrecht 
bij gemeenteraadsverkiezingen voor burgers van de Europese Unie is tevens gebaseerd op het Verdrag 
betreffende de werking van de Europese Unie.
Benoeming commissaris van de koningin en de burgemeester
In artikel 131 is sinds 2018 vastgelegd dat de commissaris van de Koning en de burgemeester worden 
aangesteld, geschorst en ontslagen op een bij de wet te bepalen wijze. Krachtens de wet kunnen nadere 
regels worden gesteld over de daarbij te volgen procedures.
Overige voorschriften betreffende provincies en gemeenten
In het eerste lid van artikel 132 is de bevoegdheid van de wetgever neergelegd om de inrichting van 
provincies en gemeenten te regelen, alsmede de samenstelling en bevoegdheid van hun besturen. Op deze 
bepaling zijn de Provinciewet en de Gemeentewet gebaseerd. Het tweede tot en met het vierde lid houden 
bepalingen in betreffende het preventieve en het repressieve toezicht. Vernietiging door de centrale 
Grondwet voor het Koninkrijk der Nederlanden 2018 | 63

besturen van deze openbare lichamen gebonden aan de criteria: strijd met het recht en strijd met het 
algemeen belang.
Samenwerking tussen openbare lichamen
De bestuurlijke organisatie van ons land vereist, dat openbare lichamen voor de vervulling van bepaalde 
taken moeten kunnen samenwerken. Artikel 135 biedt de grondslag voor een wettelijke vormgeving aan 
verschillende vormen van samenwerking tussen openbare lichamen. De bepaling ziet niet slechts op 
gemeenten, maar op alle openbare lichamen. Voorts wordt met zoveel woorden bepaald, dat daarbij in de 
instelling van een nieuw openbaar lichaam kan worden voorzien. De Wet gemeenschappelijke regelingen 
bevat de voornaamste van deze wettelijke regels.
Geschillen tussen openbare lichamen
Artikel 136 regelt het beslechten van geschillen tussen de in hoofdstuk 7 bedoelde openbare lichamen.  
De geschilbeslechting tussen openbare lichamen wordt opgedragen aan de Kroon, tenzij zij behoort tot de 
competentie van de rechterlijke macht of bij de wet aangewezen gerechten.
Grondwet voor het Koninkrijk der Nederlanden 2018 | 65

Inwerkingtreding en bekendmaking
Artikel 139 bepaalt dat door de Staten‑Generaal aangenomen grondwetswijzigingen die door de Koning zijn 
bekrachtigd, direct na de bekendmaking in werking treden. Naast de afzonderlijke wijzigingswetten wordt 
bij elke grondwetsherziening de gehele tekst van de herziene Grondwet bij koninklijk besluit opnieuw 
bekendgemaakt (artikel 141).
Algemene overgangsbepaling
Artikel 140 bepaalt dat bestaande wetten en andere regelingen en besluiten die in strijd zijn met een 
verandering in de Grondwet, gehandhaafd blijven, totdat daarvoor overeenkomstig de Grondwet een 
voorziening is getroffen, dat wil zeggen totdat ze zijn aangepast of ingetrokken. Dit is een algemene regel 
van grondwettelijk overgangsrecht. Bijzondere regels van overgangsrecht die met concrete wijzigingen van 
de Grondwet verband houden, zijn te vinden in de additionele artikelen.
Verhouding tot het Statuut
Het laatste artikel van de Grondwet bepaalt dat de Grondwet bij de wet met het Statuut voor het Koninkrijk 
der Nederlanden in overeenstemming kan worden gebracht. Aangezien de Grondwet de bepalingen van het 
Statuut in acht moet nemen, is voor een dergelijke aanpassing de gewone wetsprocedure voldoende geacht. 
Van deze aanpassingsmogelijkheid is overigens tot dusverre nooit gebruik gemaakt.
Grondwet voor het Koninkrijk der Nederlanden 2018 | 67



