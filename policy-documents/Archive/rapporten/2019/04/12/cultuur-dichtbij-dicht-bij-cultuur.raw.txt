Advies Cultuurbestel
2021 – 2024
Cultuur
dichtbij,
dicht bij
cultuur

2.4 Een gezonde culturele arbeidsmarkt  51
 Een actuele kijk op de culturele arbeidsmarkt  51
 Naar betere arbeidsomstandigheden 52
 Fair practice per sector  52
 Betalingen uit rechten 54
 Hoe nu verder? 55
 Deel 3.
 Voorstel tot een vernieuwd cultuurbestel 58
3.1 Voorstel voor een nieuw landelijk cultuurbestel  59
 Prioriteiten voor een nieuw beleid  59
 Het landelijke cultuurbestel in samenhang bezien 61
 Inrichting van de Culturele basisinfrastructuur (BIS)  66
 –  Ketenvoorzieningen 67
 –  Topvoorzieningen 70
 –  Ondersteunende instellingen 71
 –  Cultuurfondsen 71
 Belangrijkste stelselwijzigingen 72
 Nieuwe omgang met de musea in de Erfgoedwet 73
 Tot slot 74
3.2 Kwaliteitszorg: beleidsontwikkeling, 
 beoordeling en verantwoording  77
 Subsidiecriteria 77
 Afrekening en prestatie-eisen 78
 Administratieve lastenverlichting  78
 Evaluatie 79
3.3 Investeringsagenda 80
 Investeringsbehoefte 80
 Investeringsagenda 2021 – 2024 84
 Investeringsagenda voor de toekomst 86
 

Toekomst Cultuurbeleid / Cultuurbestel / De kracht van cultuur / Voorwoord
Voorwoord
Cultuur is de zuurstof van de samenleving, zonder kunst en erfgoed verstikt zij. Cultuur doet een
appel op onze verbeeldingskracht. Kunst en erfgoed komen voort uit creatief denken en
handelen, en inspireren op hun beurt ook weer tot creativiteit. Kunstwerken en gebouwen uit
heden en verleden, voorstellingen, concerten, films, boeken en vele andere culturele
uitingsvormen laten ons kennismaken met andere werelden en denkbeelden en plaatsen
daarmee onze eigen normen en waarden in een breder perspectief.
Cultuur biedt ook een emotionele vrijplaats. Cultuur kan gevoelens van ontroering, troost en
ontspanning veroorzaken, of juist walging, angst of medelijden oproepen. Kunstenaars zijn dé
vertellers en verbeelders van onze samenleving. Cultuur kan ons verbinden, raken, veranderen
en verwonderen. Het is de onmetelijke waarde van cultuur die ons heeft aangezet tot dit advies.
Wij brengen dit stelseladvies uit op verzoek van minister Van Engelshoven van Onderwijs,
Cultuur en Wetenschap. Op basis van onze recente analyses van het culturele leven en van het
cultuurbeleid concluderen wij dat het nationale subsidiestelsel voor cultuur aan herziening toe
is. Niet omdat er geen goede besteding van de beschikbare middelen plaatsvindt. Er worden
bijzondere en waardevolle prestaties geleverd en ondersteund. Er is veel cultuur om te koesteren,
te beschermen, te overdenken en te bespreken. Binnen én buiten het gesubsidieerde stelsel
treffen we creativiteit en cultuur van hoog niveau aan. Maar we merken ook dat kunstenaars en
publiek van die verschillende cultuurvormen elkaar momenteel nog te weinig vinden. Om die
uitwisseling te stimuleren is vernieuwing van het landelijke cultuurbestel nodig.
De Raad voor Cultuur heeft zich de afgelopen drie jaar ingespannen om de kracht van het
culturele leven in Nederland te verkennen. We brachten werkbezoeken aan steden en voerden
gesprekken met kunstenaars, creatieven en vele andere professioneel en vrijwillig betrokken
mensen die op een of andere manier een bijdrage leveren aan culturele prestaties en de
distributie daarvan naar het publiek. Vooral onze recente reeks adviezen over de sectoren
muziek, dans, theater, muziektheater, musea, letteren en bibliotheken, beeldende kunst,
ontwerp, audiovisuele disciplines, en monumenten en archeologie geven een schat aan inzichten
[1]
over de staat van het huidige cultuuraanbod. 
De raad heeft ook knelpunten in het cultuurbeleid geconstateerd, zowel in de Culturele
basisinfrastructuur (BIS) en het beleid van de rijkscultuurfondsen, als daarbuiten. Veel van die
knelpunten zijn een gevolg van de bezuinigingen die in 2013 werden doorgevoerd en die een
grote impact hebben gehad op het culturele leven. Ze hebben geleid tot het compleet wegvallen
van belangrijke schakels in het stelsel. Andere knelpunten vloeien voort uit het feit dat delen van
het culturele aanbod lange tijd onvoldoende onder de aandacht zijn gevallen van overheden. Te
denken valt aan nieuwe(re) of onbekende(re) disciplines en genres, of aan interdisciplinaire
ontwikkelingen.
In het voorliggende advies doen wij aanbevelingen om die knelpunten op te lossen en om als Rijk
optimaal invulling te geven aan de vier doelstellingen van cultuurbeleid die wij in de verkenning
‘Cultuur voor stad, land en regio’ hebben geformuleerd.
Het is daarvoor belangrijk dat er meer samenwerking komt tussen Rijk, provincies en
gemeenten, om zo cultuur voor meer mensen relevantie te geven. Er bestaat behoefte aan een
stelsel dat bijdraagt aan een innovatief, inclusief en vernieuwd cultuurbeleid, waarin de
betekenis van cultuur tot zijn recht komt, talent zich kan ontpoppen en ontwikkelen en
5

Toekomst Cultuurbeleid / Cultuurbestel / Samenvatting
Samenvatting
Op verzoek van minister Van Engelshoven van Onderwijs, Cultuur en Wetenschap brengt de
Raad voor Cultuur met ‘Cultuur dichtbij, dicht bij cultuur’ zijn advies uit over een herziening van
het cultuurbestel per 2021. Hierin is ook het antwoord van de raad opgenomen op de eerdere
adviesaanvraag van de minister over het verbeteren van publieksbereik.
De afgelopen drie jaar heeft de raad het culturele leven in tien sectoradviezen in kaart gebracht.
Hij constateert dat de Nederlandse cultuursector op een hoog niveau produceert en presenteert
en dat er een enorme potentie is om de gesubsidieerde cultuursector te verrijken. Er gebeurt veel
moois op de podia en festivals, in de filmtheaters, de musea en op andere presentatieplekken.
Maar om de kwaliteit van de vele kunstenaars, creatieven en culturele instellingen beter tot haar
recht te laten komen, is het landelijke cultuurbestel aan herziening toe.
Aanleidingen tot herziening van het cultuurbestel
Enkele overwegingen brengen de raad tot die constatering. In de verkenning ‘Cultuur voor stad,
land en regio’ introduceerde de raad vier doelstellingen waaraan cultuurbeleid in zijn ogen moet
voldoen. Volgens deze doelstellingen moet cultuurbeleid zorgdragen voor de ontwikkeling van
talent in elke culturele discipline en in elk genre daarbinnen (doelstelling 1), voor een cultureel
aanbod dat in zijn totaliteit elke Nederlander kan aanspreken (doelstelling 2), voor een pluriform
cultuuraanbod waarin niet alleen het bestaande wordt gekoesterd maar ook het nieuwe wordt
omarmd (doelstelling 3) en voor het creëren van een veilige haven waar cultuur kan reflecteren
op de samenleving in een rijke meerstemmigheid (doelstelling 4). Dit vraagt erom dat het beleid
zich veel guller openstelt voor de brede waaier aan kunstenaars en creatieven die Nederland rijk
is. Ook moet de overheid een actievere rol spelen in het bevorderen van de gezondheid van
de culturele arbeidsmarkt.
Daarnaast vindt de raad dat het landelijke cultuurbeleid een grote verbeterslag kan maken door
meer rekening te houden met culturele ontwikkelingen die door het land heen plaatsvinden.
Het Rijk moet daartoe intensiever samenwerken met provincies en gemeenten. De raad stelde in
bovengenoemde verkenning voor om door het land heen ‘stedelijke cultuurregio’s’ te zien als
partners voor het Rijk in het nationale cultuurbeleid. In zo’n stedelijke cultuurregio is een
complete culturele infrastructuur aanwezig: basisvoorzieningen (voor educatie, participatie en
andere laagdrempelige kennismaking met cultuur), ketenvoorzieningen (plekken voor talent- en
genreontwikkeling en presentatie) en topvoorzieningen (hoogstaand cultureel aanbod met een
(internationale)uitstraling en een (inter)nationaal publieksbereik).
In de aanloop naar dit stelseladvies hebben vijftien kandidaat-stedelijke cultuurregio’s een
cultuurprofiel bij de minister ingediend waarin ze hun culturele aanbod, ambities en plannen
formuleren. De raad heeft zich door deze profielen laten inspireren bij het opstellen van dit
advies. Wel tekent hij aan dat niet alle kandidaat-stedelijke regio’s voldoende omvang en
voldoende voorzieningen herbergen om als zelfstandige stedelijke cultuurregio te fungeren in
samenwerking met het Rijk. De raad stelt voor dat deze regio’s met hun cultuurprofielen
aansluiting vinden bij aanpalende regio’s, waarbij de regierol door de overkoepelende provincie
of door een van de betrokken grote gemeenten kan worden genomen. Aldus komt hij tot een
‘herschikking’ van elf stedelijke cultuurregio’s die in het cultuurbeleid als volwaardige
samenwerkingspartner kunnen optreden van het Rijk.
7

De stedelijke cultuurregio’s worden opgeroepen talentontwikkeling te stimuleren door hun
zogenaamde ‘proeftuinen’ op dit gebied uit te werken, ontwikkelplekken op te nemen in hun
structurele cultuurbeleid en een coördinerende rol te vervullen met betrekking tot
talentontwikkeling in hun regio.
De cultuurfondsen dienen hun regelingen voor ontwikkeling en nieuwe creatie voort te zetten en
waar nodig aan te scherpen. De fondsen blijven tevens een rol spelen bij het ondersteunen van
productiehuizen en presentatie-instellingen die niet direct onder verantwoordelijkheid
van het Rijk vallen.
3. Een inclusief beleid, een groter bereik
De raad vindt het belangrijk dat gesubsidieerde cultuur ten goede komt aan een groot aantal
Nederlanders, ofwel dat het cultuurbeleid inclusief is. Door het landelijke cultuurbestel open te
stellen voor een ruimere verscheidenheid aan disciplines, genres, kunstenaars en creatieven, zal
naar verwachting ook een groter en diverser publiek worden bereikt.
De raad roept de culturele sector op om waar mogelijk drempels voor bezoekers te verlagen door
het aanpassen van aanbod, het voeren van een gedifferentieerd prijsbeleid, het aanscherpen van
marketingstrategieën en door gerichte inspanningen om een groter en diverser publiek te
bereiken. De aan te scherpen Code Culturele Diversiteit moet zich meer op inclusiviteit gaan
richten. De raad stelt voor deze code als subsidievoorwaarde te gaan hanteren. Hierbij hoort dat
instellingen de vier P’s van de code in acht nemen: de benadering van publiek, programmering,
personeel en partners moet een inclusieve zijn.
Cultuureducatie binnen en buiten het onderwijs, door scholen en door culturele instellingen, is
van cruciaal belang om (nieuw) publiek wegwijs te maken in het culturele aanbod en het te leren
kijken, luisteren en ervaren. Actief en receptief cultuuronderwijs verdienen een stevige plaats in
het nieuwe onderwijscurriculum.
Hetzelfde geldt voor mogelijkheden voor cultuurparticipatie. Deze moeten in elke stedelijke
cultuurregio aanwezig zijn. Ook hierbij dient een brede waaier aan disciplines en genres te
worden betrokken.
De raad adviseert de minister meer differentiatie aan te brengen in de eigen-inkomsteneis,
omdat die soms op gespannen voet staat met de wens om een nieuw publiek te bereiken. Er moet
een nieuw evenwicht worden gevonden tussen de noodzaak met het gesubsidieerde aanbod een
breder en diverser publiek aan te spreken en de vraag om eigen inkomsten of publieksaantallen.
Verder vestigt de raad de aandacht op de noodzaak om de monitoring en beoordeling door
overheden en fondsen te laten plaatsvinden door commissies die divers zijn samengesteld in
termen van culturele herkomst, opleidingsniveau, expertise, ervaring, leeftijd, gender en positie
in het kunstenveld.
Vanwege het belang om het huidige en het potentiële publiek beter in kaart te brengen, adviseert
de raad de mogelijkheid te verkennen om een nieuwe landelijke ondersteunende instelling op te
richten voor het verzamelen, analyseren en delen van publieksdata.
4. Een gezonde culturele arbeidsmarkt
Het landelijke cultuurbeleid moet bevorderen dat de culturele arbeidsmarkt gezonder wordt en
de betaling van werkenden in de sector op peil wordt gebracht. Daarvoor adviseert de raad dat de
Fair Practice Code een subsidievoorwaarde wordt voor instellingen die worden ondersteund
door het Rijk, cultuurfondsen en/of overheden binnen stedelijke cultuurregio’s. Hiervoor moet
een ‘pas toe of leg uit’-clausule gelden. Bijzondere aandacht moet uitgaan naar de honorering
van zelfstandigen in de culturele sector. Het gaat hierbij nadrukkelijk ook om het stimuleren van
de juiste mentaliteit, waarbij fair practice het nieuwe ‘normaal’ wordt en de sector zich
9

Nieuwe situatie: 
gefinancierd vanuit de Erfgoedwet 2021 en verder
Musea Ondersteunende instellingen 
25 musea met een collectie waarvoor het Rijk 1 ondersteunende instelling voor erfgoed 
verantwoordelijkheid neemt 1 ondersteunende instelling voor
de creatieve industrie  
(gedeeltelijk gefinancierd vanuit de BIS) 
1 ondersteunende instelling voor film 
(gedeeltelijk gefinancierd vanuit de BIS)
De BIS wordt uitgebreid met een aantal culturele instellingen die sterk regionaal geworteld zijn
en door hun werking of aandachtsgebied van nationale betekenis zijn (‘ketenvoorzieningen’).
Een groot aantal van deze instellingen is nu al opgenomen in de huidige BIS. De raad kiest
daarnaast voor instellingen die bijdragen aan de ontwikkeling, productie en presentatie van
kunstenaars en genres die nu nog niet of onvoldoende zijn vertegenwoordigd:
ontwikkelinstellingen, presentatie-instellingen, enkele producerende instellingen en festivals.
Voor deze instellingen is cofinanciering van een of meer overheden in de stedelijke cultuurregio
een vereiste. Daarnaast wordt de BIS uitgebreid met gemeentelijke en provinciale musea met een
landelijke betekenis. Binnen deze categorie adviseert de raad ook dat het Rijk actief betrokken
moet zijn bij het Amsterdamse initiatief voor een (museale) voorziening voor
het slavernijverleden.
De raad adviseert in de BIS een aparte categorie te onderscheiden voor wat we in de verkenning
‘Cultuur voor stad, land en regio’ topvoorzieningen hebben genoemd: rijksgesubsidieerde
culturele instellingen die in het nationale en/of het internationale veld bijzonder toonaangevend
zijn. De minister kan overwegen deze instellingen extra vertrouwen van het Rijk te geven door ze
een subsidieperspectief van twee keer vier jaar te geven. Bij deze rol horen verzwaarde
verantwoordelijkheden voor de cultuursector. In de huidige BIS is al een aantal instellingen
vertegenwoordigd met een dergelijke nationale of internationale werking, zoals een aantal
orkesten en scenische podiumkunstgezelschappen, festivals en postacademische instellingen.
De raad adviseert in deze categorieën meer instellingen op te nemen, waaronder enkele
muziekensembles nu door het Fonds Podiumkunsten worden gesubsidieerd.
Binnen het stelsel van ondersteunende instellingen adviseert de raad een nieuwe beheerstichting
in te richten die verantwoordelijk is voor behoud, beheer, ontsluiting, debat en reflectie in de
podiumkunsten. Daarnaast stelt de raad voor de mogelijkheid te verkennen om een extra
ondersteuningsfunctie voor publieksonderzoek op te nemen in de BIS. De raad adviseert voorts
een extra instelling op het gebied van leesbevordering op te nemen, alsmede een bovensectorale
ondersteunende instelling op het gebied van professionalisering en ondernemerschap.
De ondersteunende instellingen op het gebied van cultuurbeleid en digitalisering dienen te
worden versterkt. De onderzoeksfunctie van het kenniscentrum voor cultuureducatie en -
participatie wordt geïntegreerd met het kenniscentrum voor cultuurbeleid.
Aanpassingen in de Erfgoedwet
De raad adviseert de Erfgoedwet uit te breiden met publiekstaken van de musea die reeds vanuit
deze wet worden gefinancierd voor collectie- en huisvestingskosten. De raad krijgt een wettelijke
opdracht om het totale takenpakket van deze musea te monitoren. Deze musea worden dan niet
langer vanuit de BIS gesubsidieerd.
11

artistieke producten of instellingen die zich specialiseren in een zeer specifiek terrein binnen hun
discipline, blijven fondsen de aangewezen subsidiepartners.
De raad pleit ervoor dat instellingen die in continuïteit functioneren en soms ook bepaalde
activiteiten in continuïteit ontwikkelen die hun directe artistieke activiteiten overstijgen, op meer
solide basis door de fondsen worden ondersteund: niet afgemeten aan een aantal activiteiten,
maar met een meerjarig subsidiebedrag dat op maat gesneden is voor hun functioneren. De raad
meent dat juist hier de fondsen hun rol om vernieuwing en ontwikkeling aan te jagen kunnen
spelen, naast de projectsubsidies en hun rol in het culturele debat en in het vermeerderen
van kennis.
De raad stelt voor dat de rijkscultuurfondsen in samenwerking met stedelijke cultuurregio’s een
verbindende rol gaan spelen op het gebied van talentontwikkeling en de verbetering van het
evenwicht tussen aanbod- en afnamesubsidiëring in met name de podiumkunsten.
Investeringsagenda
De raad constateert dat het kabinet de waarde van cultuur expliciet benoemt en er ook in
investeert. Dit komt tot uitdrukking in 80 miljoen euro die vanaf 2020 structureel extra
beschikbaar is voor cultuur. De vrij beschikbare 28 miljoen euro geeft ruimte voor investeringen
in het stelsel. De raad ziet mogelijkheden voor investeringen in de verbreding en vernieuwing
van het aanbod, een sterkere verbinding met een divers publiek en een verbeterde samenhang
tussen lokaal, regionaal en nationaal beleid. Hij acht voor een aantal reeds gesubsidieerde
instellingen investeringen noodzakelijk om de dringendste knelpunten weg te nemen. De raad
pleit eveneens voor extra investeringen voor de aanpak van de problematiek van de
arbeidsmarktagenda en de audiovisuele sector. Het vrij te investeren bedrag voor de
periode 2021 – 2024 is niet voldoende om alle knelpunten nu en in de toekomst weg te nemen.
Wel is het mogelijk een impuls te geven aan de vitaliteit van het stelsel en de verbinding daarvan
met nieuw publiek en met de regio.
De raad adviseert om vanuit het rijk in 2020 incidenteel 15 miljoen euro te investeren in een
scholingsfonds en 5 miljoen euro voor de opzet van een revolverend fonds. Structureel bepleit de
raad investeringen voor de cultuurperiode 2021 – 2024 die optellen tot 34 miljoen euro. Voor de
arbeidsmarktagenda bepleit de raad 15 miljoen euro, waarvan 10 miljoen te financieren is door
een alternatieve inzet van middelen voor de zogenaamde b-lijsten bij de cultuurfondsen.
Daarnaast adviseert de raad 9,5 miljoen euro te investeren in noodzakelijke versterkingen in de
sector, 10 miljoen euro in verbreding en vernieuwing en 9,5 miljoen euro voor versterking van de
samenhang tussen het landelijke en het gemeentelijke en provinciale cultuurbeleid.
De raad bepleit ook investeringen in de audiovisuele sector. De ontwikkeling en productie van
kwalitatief hoogwaardige films, series, documentaires en animaties, inclusief specifiek op
kinderen gerichte producties verdient versterking. De raad heeft in zijn sectoradvies ‘Zicht op zo
veel meer’ voor de audiovisuele sector geadviseerd heffingen in te voeren. Dit pleidooi herhaalt
hij hier. De verwachting is dat, afhankelijk van het percentage en de staffels, de heffingen een
substantieel bedrag van tussen de 20 en 30 miljoen euro kunnen opbrengen. Gezien het belang
van kwalitatief sterke en toegankelijke Nederlandstalige film- en mediaproducties pleit de raad
ervoor om, indien een heffing niet snel genoeg van de grond komt, op zoek te gaan andere
manieren om deze versterkingen voor de audiovisuele sector in te financieren. De raad gaat
daarbij uit van een bedrag van 9,5 miljoen euro.
Op basis van de inzichten uit de ‘sectoradviezen’ is de raad van mening dat er in een volgende
periode, naast de investering van het huidige kabinet van 80 miljoen euro, een substantiële
additionele investering nodig is. Dit om tot een volwaardig inclusief stelsel voor alle kunstenaars
en inwoners van Nederland te komen. De raad vraagt in zijn investeringsagenda voor de
toekomst aandacht voor cultuureducatie, het vervolg op de arbeidsmarktagenda, collectiebeheer,
13

Toekomst Cultuurbeleid / Cultuurbestel / De kracht van cultuur / Inleiding
Inleiding
Dit advies ‘Cultuur dichtbij, dicht bij cultuur’, dat de Raad voor Cultuur op verzoek van minister
Ingrid van Engelshoven van het ministerie van Onderwijs, Cultuur en Wetenschap heeft
opgesteld, bestaat uit drie gedeeltes.
In ‘deel 1’ van dit advies gaan we kort in op de aanleidingen die volgens de raad nopen tot een
grondige herziening van het cultuurbestel. Onze verkenning ‘Cultuur voor stad, land en regio’ en
onze recente analyses van de culturele sector leggen, naast een aantal knelpunten, eveneens een
groot aantal kansen bloot. Zo zien we dat het landelijke cultuurbestel weliswaar nog een te
beperkt deel van de culturele sector omvat (en daarmee van het potentiële publiek), maar
constateren we bovenal dat in het geheel genomen het culturele aanbod van zeer hoge kwaliteit
is – zowel binnen als buiten het gesubsidieerde stelsel – en dat cultuurbreed nieuwe kunstenaars
[1]
en creatieven klaarstaan om het culturele leven met hun verbeelding te verrijken.  Al die
ontwikkelingen vragen om een veel guller openstelling van het beleid voor de brede waaier aan
cultuur, kunstenaars en creatieven die Nederland rijk is, met naar verwachting positieve
gevolgen voor het publieksbereik. Ook vinden we dat de overheid een actievere rol moet spelen
in het bevorderen van de gezondheid van de culturele arbeidsmarkt. Op dit moment baren de
arbeidsomstandigheden van werkenden in de culturele sector ons zorgen.
Daarnaast menen we dat de culturele sector gebaat is bij meer samenwerking tussen het Rijk,
provincies, gemeenten en cultuurfondsen bij het vormgeven van cultuurbeleid, om
subsidieregelingen beter op elkaar af te stemmen, de complexiteit en de lastendruk voor
culturele instellingen te verkleinen en om samen toe te werken naar een gezamenlijk bepaalde
stip op de horizon. Op basis van de vijftien binnengekomen cultuurprofielen van stedelijke
cultuurregio’s doen we enkele voorstellen om een dergelijk nieuwe werkwijze in de komende
kunstenplanperiode in gang te zetten.
In ‘deel 2’ van dit advies bespreken we vier prioriteiten voor een nieuw cultuurbeleid:
– Het landelijke cultuurbeleid moet alle culturele disciplines en genres includeren. Dat
betekent dat het gesubsidieerde cultuuraanbod moet worden vernieuwd en verbreed.
– Behalve voor productie en collectievorming dient het Rijk ook verantwoordelijkheid te nemen
voor genre- en talentontwikkeling, creatie en verdieping van kunstenaars en creatieven.
– Het landelijk gesubsidieerde cultuuraanbod moet een betere afspiegeling van de bevolking
bereiken en cultuureducatie en -participatie moeten hoger op de nationale agenda
komen te staan.
– Het landelijke cultuurbeleid moet bevorderen dat de culturele arbeidsmarkt gezonder wordt
en de betaling van werkenden in de sector op peil wordt gebracht.
In ‘deel 3’ van dit advies presenteren we op grond van de besproken doelstellingen en
prioriteiten ons voorstel voor een nieuw cultuurbestel. Dit nieuwe stelsel erkent de kwaliteit van
de vele verschillende kunstenaars en creatieven die in de culturele sector werkzaam zijn. Het zet
zich in om alle kansrijke disciplines en genres te versterken. Het spreekt daarmee een breed
publiek aan, dat een afspiegeling vormt van de maatschappij. Het draagt bij aan talent- en
genreontwikkeling in de culturele sector, in alle kunstdisciplines en -genres die Nederland rijk is.
Het houdt rekening met de noodzaak tot fair practice in de culturele sector: eerlijke betaling en
goede randvoorwaarden, een gezonde arbeidsmarkt. Het waarborgt het beheer en behoud van
erfgoedcollecties, en biedt optimale omstandigheden om die collecties aan publiek te tonen.
En het biedt bovendien voldoende ruimte aan ondersteunende functies, ter vermeerdering van
15

Deel 1.
Aanleidingen 
tot herziening 
van het 
cultuurbestel
17

Op basis van de knelpunten en kansen die we in onze sectoradviezen signaleerden, kunnen we
enkele voorwaarden formuleren waaraan een herzien cultuurbestel in onze ogen moet voldoen:
Doelstelling 1: het perspectief van kunstenaars en creatieven
Knelpunten Kansen Voorwaarden voor
een nieuw stelsel
De arbeids voorwaarden van De culturele sector heeft dit De cultuursector staat garant
werkenden in de cultuursector probleem opgepakt en werkt voor een gezonde arbeids markt
zijn niet goed genoeg. onder andere aan een Fair en eerlijke betaling.
De salarissen van producerende Practice Code.
en uitvoerende kunstenaars en
makers zijn te laag en de
werkdruk is te hoog.
Talentontwikkeling biedt Er komt veel talent van Het cultuurbestel staat open
onvoldoende ruimte voor kunstvak opleidingen en er is veel voor getalenteerde makers die
kunstenaars en creatieven in autodidact talent dat klaarstaat zich in welke discipline of sector
bestaande, maar vooral ook in om de cultuur van binnenuit te dan ook artistiek willen
nieuwe genres of met vernieuwen. ontwikkelen.
interdisciplinaire praktijken.
Talentontwikkeling is te weinig Culturele instellingen slaan op De cultuursector voorziet in
duurzaam en is niet goed genoeg diverse plekken in het land de maatgerichte trajecten om
aangesloten op het handen ineen om gezamenlijk te getalenteerde kunstenaars te
kunstvakonderwijs en de zoeken naar manieren om talent laten doorstromen vanuit het
beroepspraktijk. goed te kunnen begeleiden. kunstvak onderwijs naar het
(inter)nationale werkveld.
19

Doelstelling 3: het perspectief van culturele aanbod
Knelpunten Kansen Voorwaarden voor
een nieuw stelsel
Het bestel is moeilijk toegankelijk Er zijn voldoende culturele Er is ruimte en financiering voor
voor nieuwe genres en instellingen, kunstenaars en excellentie én vernieuwing van
interdisciplinariteit, waardoor het creatieven die op eigen kracht genres, kunstvormen en
onvoldoende pluriform is. nieuwe genres en interdisciplinariteit.
interdisciplinaire kunstvormen
ontwikkelen, zij het doorgaans
met te weinig middelen en
ontwikkelmogelijkheden.
Culturele instellingen, Samenwerking tussen Rijk, De beoordeling van
kunstenaars en creatieven hebben stedelijke cultuurregio’s en gesubsidieerde instellingen is
last van overmaat aan fondsen om criteria af te meer gericht op vertrouwen dan
bureaucratie (bijvoorbeeld door stemmen en uitvoering te op afrekening, met een
gebrek aan uniformiteit van vereenvoudigen. minimum aan administratieve
verantwoording voor overheden lasten.
en fondsen).
Behoud en beheer van Enkele initiatieven in de sector Er wordt goed gezorgd voor het
(toekomstig) erfgoed wordt staan op om dit verval een halt (toekomstige) erfgoed in de
veronachtzaamd; er dreigt toe te roepen, maar zijn daarvoor breedte van de cultuursector en
sluipend verval. onvoldoende uitgerust. het wordt vanuit een
meerstemmig perspectief in
interactie met het publiek
gepresenteerd.
Doelstelling 4: het perspectief van de maatschappij
Knelpunten Kansen Voorwaarden voor
een nieuw stelsel
Kunst en erfgoed worden te veel Een toenemende groep De culturele sector produceert en
vanuit de dominante westerse Nederlanders roept op tot een presenteert kunst en erfgoed
canon geproduceerd en meerstemmiger presentatie en er vanuit een meerstemmig
gepresenteerd. worden ook al veel initiatieven perspectief.
op dit gebied ontwikkeld.
Debat en reflectie staan onder Enkele initiatieven in de sector Cultuur biedt een vrijplaats voor
druk. staan klaar om deze functie op botsende meningen; het stelsel
zich te nemen, maar zijn biedt ondersteuning aan debat
daarvoor onvoldoende uitgerust. en reflectie rond kunst en
erfgoed.
De maatschappelijke voetafdruk De sector is zich hiervan in De cultuursector is sterk ingebed
van de cultuursector is te klein. toenemende mate bewust en in de samenleving en is
onderneemt ook initiatieven, maatschappelijk relevant.
maar heeft daar niet genoeg
ruimte voor.
21

Toekomst Cultuurbeleid / Cultuurbestel / Deel 1. Aanleidingen tot herziening van het cultuurbestel /
Een nieuw samenspel tussen overheden
Een nieuw samenspel tussen overheden
In de verkenning ‘Cultuur voor stad, land en regio’ liet de Raad voor Cultuur zien dat provincies
en gemeenten van cruciale betekenis zijn voor het culturele leven in Nederland. We stelden in
die verkenning voor om zogenaamde ‘stedelijke cultuurregio’s’  – reeds geïnitieerde of te
initiëren samenwerkingsverbanden van gemeenten en provincie(s) op het vlak van cultuur – een
grotere rol te geven in het rijkscultuurbeleid. Voor deelnemers en publiek van cultuur speelt het
culturele leven zich grotendeels binnen zo’n stedelijke cultuurregio af, en ook voor kunstenaars
en creatieven liggen hier de meeste ontwikkelkansen. Er zijn voorzieningen aanwezig voor
cultuureducatie en cultuuronderwijs, participatie en amateurkunst, productie, presentatie,
contextprogrammering, kunstvakonderwijs en talentontwikkeling  – voorzieningen die het beste
in samenhang kunnen worden gefaciliteerd en ondersteund. De raad stelde in zijn verkenning
voor verantwoordelijkheden voor het culturele leven in onderlinge afstemming te verdelen onder
het Rijk, provincies, gemeenten en cultuurfondsen enerzijds en vertegenwoordigers van de
culturele sector anderzijds.
In reactie op de verkenning nodigde minister Van Engelshoven in haar visiebrief ‘Cultuur in een
open samenleving’ gemeenten en provincies uit om stedelijke en regionale profielen op te stellen
en daarin hun culturele aanbod, ambities en plannen te ontvouwen. Vijftien kandidaat-stedelijke
[1]
cultuurregio’s gaven aan deze uitnodiging gehoor en dienden eind 2018 een profiel in.  Onze
verkenning, de visiebrief van de minister, de vijftien ontvangen cultuurprofielen en de positieve
reacties op het pleidooi voor meer samenwerking liggen mede aan de basis voor onze voorstellen
voor een nieuw cultuurbestel.
De culturele infrastructuur in de stedelijke cultuurregio
Stedelijke cultuurregio’s kunnen volgens de raad het culturele leven optimaal ondersteunen.
Als gemeenten, provincies en het Rijk gezamenlijk een cultuurbeleid voeren vanuit de
doelstellingen die de raad daarvoor heeft geformuleerd, kunnen in de stedelijke cultuurregio
volwaardige culturele infrastructuren of ecosystemen ontstaan waarin drie essentiële typen
voorzieningen in het juiste evenwicht aanwezig zijn: zogenoemde basis-, keten-
en topvoorzieningen.
Basisvoorzieningen 
Iedere stedelijke cultuurregio beschikt idealiter over goede basisvoorzieningen: voorzieningen
die dicht bij de inwoners van een regio zijn georganiseerd. In deze ‘humuslaag van het culturele
leven’ staan leren en kennismaken centraal: het gaat om voorzieningen voor cultuuronderwijs,
cultuureducatie en -participatie, amateurkunst en laagdrempelig aanbod. Voorbeelden zijn
openbare bibliotheken, monumenten(zorg), archieven, laagdrempelige podia en festivals
(bijvoorbeeld in buurthuizen of in wijken), bioscopen, lokale media-instellingen, laagdrempelige
musea, muziekscholen, cultuurcentra en andere instellingen voor cultuureducatie en -
participatie. Basisvoorzieningen zijn onmisbaar voor het culturele leven. Vaak leggen ze ook
verbinding met andere domeinen, zoals zorg, welzijn en recreatie. De financiële
verantwoordelijkheid voor deze basisvoorzieningen ligt bij provincies en gemeenten.
Ketenvoorzieningen 
Iedere stedelijke cultuurregio moet zorgdragen voor de ontwikkeling van zijn creatieve kapitaal.
Denk aan talent- en genreontwikkeling, professionalisering en verdieping en het presenteren van
kwalitatieve cultuur. Tot de ketenvoorzieningen in het culturele leven behoren bijvoorbeeld
23

Het valt de raad op dat de samenstelling van de cultuurregio’s sterk uiteenloopt. Zo bestaat de
ene regio uit een beperkt aantal gemeenten en omvat de andere een heel landsdeel. Wat ook in
het oog springt, is de rol die provincies voor zichzelf zien weggelegd. In acht van de vijftien
profielen heeft de provincie een actieve rol gespeeld als medeopsteller van het plan.
Vijf cultuurregio’s hebben hun initiatieven verenigd in een overkoepelend initiatief waarbij twee
provincies zijn betrokken (Route Oost). Zes stedelijke cultuurregio’s ambiëren zelfs om de gehele
provincie(s) te bereiken (het gaat dan om acht provincies). In totaal participeren elf van de
twaalf provincies in meer of mindere mate in de cultuurprofielen. Eén provincie is opvallend
afwezig in de cultuurprofielen, namelijk Zuid-Holland.
De raad is positief over het feit dat de meeste provincies betrokken zijn en is van mening dat alle
provincies actief zouden moeten deelnemen in de stedelijke cultuurregio’s. De rol die de raad ziet
voor de provincies past bij hun verantwoordelijkheid voor bovengemeentelijke vraagstukken. Ze
sluit ook naadloos aan bij de taak van de provincies die het Interprovinciaal Overleg (IPO) met
het ministerie van OCW en de Vereniging van Nederlandse Gemeenten (VNG) is
overeengekomen: ‘Cultuur is een kerntaak van provincies waar dit de lokale belangen overstijgt.
Provincies zijn verantwoordelijk voor bovengemeentelijke coördinatie op regionaal niveau.
Provincies zetten zich in voor de diversiteit en spreiding van culturele voorzieningen in de regio
[2]
en zijn verantwoordelijk voor de financiering van provinciale collecties.’ 
De provincies hebben zelf onlangs ook in een brief aan de raad de rol geschetst die ze willen
spelen in de stedelijke cultuurregio’s: ‘Juist de provincies spelen een belangrijke rol in het
coördineren, ontwikkelen, verbinden en het verbreden van het culturele ecosysteem, zeker
binnen de provinciale grenzen. Gemeenten maken beleid in eerste instantie voor de eigen
inwoners. De provincie kan daar in samenwerking met de lokale overheden een plus op geven
ten behoeve van het provinciale ecosysteem en samenwerking in de provincie stimuleren en
coördineren. […] Juist de provincie is in de positie om lokale en regionale initiatieven te
verbinden en samenwerking te stimuleren. Niet alleen om schaalvergroting te bevorderen, maar
[3]
ook voor inhoudelijke verdieping.’ 
In ‘Cultuur voor stad, land en regio’ vergelijkt de raad een stedelijke cultuurregio met een
festivaltent waarvan het doek wordt gedragen door tentpalen. De grote steunberen symboliseren
de centrumgemeente(n) met een hoogwaardig voorzieningenniveau. De kleinere palen staan
voor omliggende gemeenten en dragen een eigen onderdeel van het doek. Gezamenlijk zorgen zij
ervoor dat de tent een compleet en samenhangend cultureel aanbod kan herbergen.
Om als volwaardige samenwerkingspartner voor het Rijk te kunnen functioneren en een
volwaardige verbinding te kunnen leggen met het rijksbeleid, moet een stedelijke cultuurregio
daarom aan de volgende drie criteria voldoen:
1.
In de participerende gemeente(n) en provincie(s) is voldoende ‘kritische massa’ aanwezig om
een rijk en veelzijdig cultureel klimaat te ondersteunen. Circa 500.000 inwoners lijkt hier
de minimale omvang.
2.
In de participerende gemeente(n) en provincie(s) zijn voldoende voorzieningen gevestigd in
de basis, de keten en de top. De culturele infrastructuur omvat voorzieningen voor
verschillende culturele disciplines en genres, en er zijn verschillende keten- en
topvoorzieningen die voor hun discipline of genre van landelijke betekenis zijn.
3. De stedelijke cultuurregio kent minimaal een grote centrumgemeente, omgeven door grote
en kleinere gemeenten die de kracht van het geheel versterken.
Als we vanuit dit perspectief naar de cultuurprofielen kijken, zien we dat enkele kandidaat-
stedelijke cultuurregio’s niet voldoen aan deze criteria. Sommige regio’s zijn voor hun
ketenvoorzieningen veelal aangewezen op cultuurregio’s in de directe omgeving. Hoewel de raad
de initiatieven vanuit deze kleinere regio’s waardeert, zien we deze regio’s meer als pijlers van
een groter geheel. Naar de mening van de raad is in een aantal gevallen een samenvoeging van
25

Stedelijke cultuurregio Participerende provincie(s) Bijzonderheden
We The North Drenthe, Friesland, Groningen Met de vier steden Assen,
Emmen, Groningen en
Leeuwarden.
Stedelijke Cultuurregio Zuid Limburg Stedelijke Cultuurregio Zuid
draagt tevens
verantwoordelijkheid voor
Midden- en Noord-Limburg.
Brabantstad Noord-Brabant Met de steden Breda, Eindhoven,
Helmond, ’s-Hertogenbosch en
Tilburg.
Stedelijke Regio Utrecht Utrecht Met de steden Amersfoort en
Utrecht als kernen.
Zeeland Zeeland Met de vier steden Goes,
Middelburg, Terneuzen en
Vlissingen.
Route Oost-Gelderland Gelderland Met de twee kandidaat-stedelijke
cultuurregio’s 025 Arnhem-
Nijmegen en Ede-Wageningen.
Route Oost-Overijssel Overijssel Met de drie kandidaat-stedelijke
cultuurregio’s Stedendriehoek
(Deventer, Apeldoorn, Zutphen),
[4]
Twente en Zwolle.
Metropoolregio Amsterdam Noord-Holland Met 33 gemeenten en twee
(MRA) provincies. Sterke verbinding
met kandidaat-stedelijke
cultuurregio Flevoland en
verantwoordelijk voor Noord-
Holland-Noord.
[5]
Haaglanden – Leiden en regio Zuid-Holland Met de kandidaat-stedelijke
cultuurregio’s Haaglanden en
Leiden en regio.
[6]
Rotterdam – Dordrecht en regio Zuid-Holland Deze stedelijke cultuurregio reikt
verder dan Rotterdam en
Dordrecht.
Flevoland Flevoland Met Almere en Lelystad.
De raad benadrukt dat de cultuurprofielen van alle vijftien kandidaat-stedelijke cultuurregio’s
kunnen blijven bestaan, mits de niet-volwaardige regio’s toenadering zoeken tot elkaar en de
coördinatie door een overkoepelende provincie op zich wordt genomen.
Hoe nu verder?
Met de cultuurprofielen heeft de minister in navolging van de raad een nieuwe entiteit
geïntroduceerd in het landelijke cultuurbestel. In het enthousiasme waarmee gemeenten en
provincies de krachten hebben gebundeld en met hun profielen aan de slag zijn gegaan, ziet de
raad een bevestiging van de gezamenlijke verantwoordelijkheid die wordt gevoeld voor het
landelijke cultuurbeleid. Sommige profielen zijn gebaseerd op al bestaande
27

1
De raad komt op basis van de vijftien binnengekomen profielen tot een
herschikking van stedelijke cultuurregio’s (met behoud van de vijftien profielen).
We spreken hier daarom van vijftien kandidaat-stedelijke cultuurregio’s.
2
‘Algemeen kader interbestuurlijke verhoudingen cultuur OCW, IPO en VNG’, 
gepubliceerd in de Staatscourant, nr. 8545, 
3 mei 2012
3
‘Brief aan de 
Raad voor Cultuur’ 
IPO, 2019
4
De vijf cultuurprofielen van landsdeel Oost worden vergezeld door het document
‘Route Oost, samenwerking cultuur Oost-Nederland’. De stedelijke cultuurregio
Stedendriehoek ligt ook in Gelderland. Dit vraagt om samenwerking van deze
steden en de beide provincies die in de gezamenlijke Route Oost tot uitdrukking
komt.
5
In het ingediende cultuurprofiel participeert Zuid-Holland nog niet.
6
Idem.
29

Toekomst Cultuurbeleid / Cultuurbestel / Deel 2. Prioriteiten voor herziening van beleid / Vernieuwing
van het culturele aanbod
Vernieuwing van het culturele aanbod
Een actuele kijk op vernieuwing
In onze sectoradviezen hebben we aangetoond dat het culturele veld zich veel verder uitstrekt
dan het cultuuraanbod waartoe de overheid zich van oudsher beperkt in zijn cultuurbeleid.
Terwijl allerlei disciplines en genres zich allang hebben opgewerkt uit de marge en zich, zo goed
en zo kwaad als het ging zonder ondersteuning, hebben geprofessionaliseerd, bestaat het
rijksgesubsidieerde aanbod nog altijd hoofdzakelijk uit de meer traditionele kunstvormen en
genres. Laat ons vooropstellen dat we die kunstvormen (en hun voortdurende ontwikkeling)
willen blijven koesteren en ondersteunen. Maar het is daarnaast ook noodzakelijk om
kunstenaars en creatieven uit andere, vaak jongere disciplines de ondersteuning te bieden die
hen in de gelegenheid stelt hun professionaliteit, hun artistieke/creatieve eigenheid en hun
zichtbaarheid te vergroten – en daarmee het niveau en de pluriformiteit van het culturele leven
in Nederland nog verder te verhogen.
Gedurende de gehele twintigste eeuw was vernieuwing een leidend begrip in de ontwikkeling van
de kunsten. De term ‘avant-garde’ bijvoorbeeld typeert hoe kunstenaars een positie innemen in
de voorhoede om artistieke stijlen en procedés te vernieuwen. Het was de ‘schok van het nieuwe’
(Robert Hughes) die de ontwikkeling van de moderne kunst in de twintigste eeuw heeft
voortgestuwd. Ook in het Nederlandse subsidiebeleid vormt de term ‘vernieuwing’ al
decennialang een belangrijk uitgangspunt. Het werd voornamelijk gebruikt als maatstaf, en
daarmee als voornaam beoordelingscriterium, voor de artistieke kwaliteit van gesubsidieerde
kunsten. Meestal werd vernieuwing beschouwd in samenhang met vakmanschap en
zeggingskracht. Dit moedigde kunstinstellingen en kunstenaars aan om zich binnen het
gesubsidieerde cultuurbestel steeds te blijven ontwikkelen.
Deze benadering van vernieuwing stimuleerde echter niet dat het gesubsidieerde stelsel werd
verrijkt met nieuwe kunstvormen en genres. Vernieuwing werd immers enkel getoetst binnen
disciplines en genres die al een solide positie in het Nederlandse subsidiesysteem innamen: denk
aan nieuwe interpretaties van toneel- en operarepertoire, vernieuwingen binnen het idioom van
de moderne dans, vernieuwingen binnen de poëzie en de artistieke film. Hoewel het volstrekt
legitiem is om zulke vormen van vernieuwing te beschouwen als vruchtbare bronnen voor de
ontwikkeling van de cultuur, bleef hiermee een flink deel van de cultuurpraktijk buiten het vizier
van de overheid.
Het toegenomen besef dat zich buiten de grenzen van het cultuurbeleid inmiddels nieuwe
kunstvormen en genres hebben ontwikkeld die volwaardig onderdeel uitmaken van het culturele
leven, leidt ertoe dat we ons begrip van vernieuwing dienen te verruimen. In lijn met onze vier
doelstellingen van cultuurbeleid is overheidsaandacht immers geboden voor talent in elk genre
en in elke discipline (doelstelling 1), voor een cultureel aanbod dat in zijn totaliteit elke
Nederlander kan aanspreken (doelstelling 2), voor een pluriform cultuuraanbod waarin niet
alleen het bestaande wordt gekoesterd maar ook het nieuwe wordt omarmd (doelstelling 3) en
voor het creëren van een veilige haven waar cultuur kan reflecteren op de samenleving in een
rijke meerstemmigheid (doelstelling 4). Dat betekent dat niet alleen de artistieke inhoud van
gesubsidieerde cultuur bij voortduring dient te worden vernieuwd, maar ook het stelsel zelf, net
als onze kijk op welke cultuur overheidsondersteuning behoeft.
31

voortduring voordoen. Het stelsel moet open, gelaagd en beweeglijk zijn, klaar om nieuwe
instellingen en genres op te nemen.
In het huidige culturele klimaat betekent dit, dat het bestel naast kunstvormen als toneel, dans,
muziek, opera, schilderkunst of artistieke film ook ruimte moet bieden voor inter- en
multidisciplinaire kunstvormen, augmented en virtual reality, pop-, jazz- en wereldmuziek,
[1]
dance, urban arts, circustheater, musical, spoken word, strips, graphic novels, mode, et cetera. 
Dit zijn kunstvormen die vaak al decennialang bestaan (soms al een eeuw), die volop in
ontwikkeling zijn en het culturele leven op vele niveaus hebben beïnvloed, maar die nog op
weinig ondersteuning door overheden en fondsen kunnen rekenen. Net als in de traditionelere
kunstvormen tekenen zich hier vaak een commerciële bovenlaag af en een semiprofessioneel,
veelal on(der)betaald circuit, naast een rijke humuslaag van vrijetijdsbeoefenaars. In deze genres
ontbreekt echter tot dusverre het ontwikkelklimaat dat het gesubsidieerde stelsel kan bieden,
waar de artistieke rijping van het genre centraal kan staan en kunstenaars en ontwerpers zich
verder kunnen professionaliseren.
Steeds vaker zien we daarnaast dat kunstenaars en creatieven uit verschillende culturele en
maatschappelijke domeinen met elkaar samenwerken aan culturele uitingen die zich niet meer
onder noemers als ‘podiumkunst’, ‘beeldende kunst’ of ‘participatie’ laten scharen; soms valt ook
het onderscheid tussen professionele kunstenaars en amateurkunstenaars weg. Ook voor deze
ontwikkelingen dient het landelijke cultuurbestel zich te openen.
Hoe nu verder?
Om een gelijk speelveld te creëren voor alle kunstvormen, disciplines en genres in Nederland en
om kwaliteit over de hele linie te bevorderen, moet het landelijke cultuurbestel worden
uitgebreid met culturele genres die daarin nog niet of onvoldoende vertegenwoordigd zijn.
Dit vraagt ten eerste om flexibeler subsidiecategorieën en -regelingen. Het Rijk dient
verantwoordelijkheid te nemen voor een aantal instellingen of platforms (ketenvoorzieningen)
die van wezenlijk belang zijn voor de ontwikkeling van een genre of van talent binnen dat genre,
door deze voorzieningen veel ruimte te geven in de Culturele basisinfrastructuur (BIS). We zien
hier vooral een rol voor ontwikkelinstellingen (zoals productiehuizen voor talent- en/of
genreontwikkeling, ‘talenthubs’ en ontwerplabs), presentatie-instellingen en festivals met een
producerende functie en/of een debat- en platformfunctie voor hun genre of discipline. Ook
enkele producerende instellingen komen in aanmerking.
Hoewel de raad in zijn sectoradviezen diverse disciplines en genres heeft aangewezen die op
basis van hun waarde voor het culturele leven in aanmerking komen voor (meer) ondersteuning
door de overheid, willen we de tot het stelsel toe te laten genres niet op voorhand inperken, maar
ons bij de definitieve samenstelling van de BIS laten leiden door voorstellen van culturele
instellingen vanuit de stedelijke cultuurregio’s. Door een dergelijke opwaartse beweging kan ook
het onverwachte een plek vinden in het landelijke cultuurbestel.
Ten tweede vinden we het noodzakelijk om bestaande categorieën binnen de BIS, met name
binnen de podiumkunsten, breder te omschrijven. In plaats van aparte artikelen binnen de
subsidieregeling voor theatergezelschap, dansgezelschap en operagezelschap, stellen we een
overkoepelende categorie ‘scenische podiumkunsten’ voor, waardoor ook mengvormen en
interdisciplinaire vormen ruimte in het stelsel krijgen.
Ten derde moeten we de flexibilisering van het stelsel en de verbreding van het aanbod ook
zoeken in een aanpassing van de subsidiesystematiek. Er is een nieuwe wijze van aanvragen,
beoordelen en verantwoorden nodig. Zo is het belangrijk drempels te verlagen voor nieuwe
toetreders, regelingen ruimer open te stellen voor kunstenaars die buiten de gebaande paden
werken, en formats af te stemmen op de specifieke productie- en presentatiewijzen binnen de
verschillende disciplines en genres.
33

Toekomst Cultuurbeleid / Cultuurbestel / Deel 2. Prioriteiten voor herziening van beleid / Meer ruimte
voor ontwikkeling, creatie en verdieping
Meer ruimte voor ontwikkeling,
creatie en verdieping
Een actuele kijk op ontwikkeling, creatie en verdieping
In onze sectoradviezen hebben we laten zien dat het huidige cultuurbestel onvoldoende ruimte
biedt voor zaken als talentontwikkeling, professionalisering, creatie en vakinhoudelijke
verdieping (discours, debat, onderzoek). Daarvoor is het stelsel te sterk gericht op de productie
van nieuw aanbod, en te weinig op de ontwikkeling van disciplines en genres, kunstenaars en
creatieven, nieuw repertoire of nieuwe ideeën over het vak. In de huidige BIS zijn slechts drie
productiehuizen voor talentontwikkeling in de podiumkunsten opgenomen, naast zes
presentatie-instellingen en vijf postacademische instellingen voor beeldende kunst. Daarnaast
wordt een beperkt aantal festivals voor podiumkunsten (vier) en film (vier) ondersteund,
waarvan de meeste goede talentontwikkelprogramma’s hebben. Producerende instellingen in de
BIS wordt eveneens gevraagd om talent te begeleiden, maar zij kunnen hier in de praktijk vaak
onvoldoende middelen en tijd voor vrijmaken – enkele grotere instellingen daargelaten, die hier
vaak extra middelen voor werven.
Er zijn verder door het land heen vele kansrijke plekken voor talentontwikkeling, zoals
productiehuizen, talentennetwerken (‘talenthubs’), ontwerplabs, grotere en kleinere presentatie-
instellingen, programma’s bij podia, concoursen en broedplaatsen. Zij vinden financiering bij
landelijke cultuurfondsen, gemeenten en bij particuliere fondsen. Maar sinds het wegvallen
in 2013 van landelijke en vaak ook gemeentelijke financiering voor veel productiehuizen staat dit
landschap er wankel voor.
Veel initiatieven zijn weinig duurzaam en een centrale coördinatie ontbreekt. Daardoor zijn er
bijvoorbeeld talloze trajecten die zich richten op de jonge, net afgestudeerde kunstenaar, maar is
er voor de doorstroming van die kunstenaar naar het veld veel minder oog. Vooral mid-career
kunstenaars, en dan met name diegenen die onafhankelijk opereren, vallen tussen wal en schip.
Talentontwikkeltrajecten richten zich bovendien vooral op de traditioneler genres, en op de
kunstvakgeschoolde kunstenaar. Kunstenaars die via een andere route het veld betreden, als
autodidact of vanuit andere maatschappelijke domeinen, hebben het veel moeilijker een plek te
verwerven in het culturele veld. Daarnaast zijn veel talentenprogramma’s gericht op regisseurs,
terwijl er veel minder mogelijkheden zijn voor makers die zich willen bekwamen in het schrijven
van nieuw repertoire (scripts, scenario’s, libretto’s, composities).
Er is een integrale benadering vanuit Rijk, cultuurfondsen en stedelijke cultuurregio’s nodig om
de vele kansrijke initiatieven op elkaar af te stemmen en ervoor te zorgen dat instroom en
uitstroom van talent beter met elkaar in evenwicht worden gebracht.
Een beter beleid voor genre- en talentontwikkeling, creatie en verdieping is noodzakelijk voor de
verwezenlijking van de eerste doelstelling van cultuurbeleid, die stelt dat talent in alle disciplines
en genres optimaal in staat moet worden gesteld zich te ontplooien. Maar ook de andere
doelstellingen zijn hiermee gediend. Cultuur kan zich hierdoor blijvend vernieuwen, het aanbod
wint aan pluriformiteit, en nieuwe genres met grote publiekspotentie krijgen de kans door te
stromen naar het gesubsidieerde circuit.
35

ook festivals in belangrijke (en toenemende) mate bij aan de ontwikkeling en doorstroming van
kunstenaars en creatieven, genres en nieuw repertoire. In de podiumkunsten en de muziek maar
ook in de film, letteren, mode of e-cultuur fungeren festivals vaak als belangrijke platforms voor
debat en reflectie en voor talent- en genreontwikkeling. Daarbij dragen ze door hun aard – een
meestal hoge concentratie aan activiteiten in een relatief kort tijdsbestek, zichtbaar in stad of
regio – in flinke mate bij aan het opbouwen van publiek voor de gepresenteerde kunstenaars.
De raad ziet ruimte voor dit soort instellingen in de BIS om het klimaat voor genre- en
talentontwikkeling, creatie en verdieping te verduurzamen en te versterken.
De rol van de omroepen in de audiovisuele sector 
Voor de zichtbaarheid van Nederlandse films, dramaseries, documentaires en animaties
spelen filmtheaters en festivals een grote rol. Het Rijk kan de sector hierbij steunen door
quota in te stellen voor de vertoning van producties van Nederlandse bodem in bioscopen,
filmtheaters en op on-demandplatforms, wat zowel aan de makers, als aan het publiek
ten goede komt.
De raad ziet ook een grote rol weggelegd voor de NPO, de grootste publiek gefinancierde
mediaorganisatie van Nederland. De NPO beschikt niet over drama- en filmbeleid en zou
naar de opvatting van de raad een grotere verantwoordelijkheid voor talentontwikkeling en
kwaliteitsbevordering moeten nemen. Met de komst van NPO Start heeft de NPO het
filmconvenant opgezegd en het uitzenden van drama op NPO2 stopgezet, waardoor er geen
drama meer wordt uitgezonden op een publieke zender. Nederlands publiek heeft hierdoor
onvoldoende toegang tot Nederlands kwaliteitsaanbod. Ook het feit dat de NPO vaak
exclusiviteit op vertoningen eist komt de zichtbaarheid en de beschikbaarheid van
Nederlandse film en drama niet ten goede. De minister dient te overwegen de NPO een
drama- en filmbeleid op te leggen, waarin helder staat hoe en op grond waarvan
wordt geselecteerd.
Ook zijn makers sterk afhankelijk van de omroepen, doordat deze de publieke financiering
van audiovisuele producties via het CoBO-fonds beheren. De raad pleit ervoor het geld van
dit fonds, dat uit de mediabegroting komt, over te hevelen naar het Nederlands Filmfonds.
Dit verkleint de afhankelijkheid van de omroepen en zorgt voor een verduidelijking van de
financiering. Dit past ook bij de aanbeveling uit ons advies ‘Zicht op zoveel meer’ over de
audiovisuele sector om het Nederlands Filmfonds verder uit te bouwen tot een groot
audiovisueel fonds waarbij de hele sector is betrokken.
Voor een beter werkend systeem vindt de raad het eveneens nodig dat het Rijk de scheiding
tussen het media- en filmbeleid opheft en vanuit één visie beleid ontwikkelt. De raad
verwacht dat dit veel knelpunten in de samenwerking tussen alle betrokken partijen
zal wegnemen.
Hoe nu verder?
De raad bepleit meer ruimte in het landelijke cultuurbestel voor ontwikkeling en ziet daarnaast
kansen voor een betere coördinatie en afstemming binnen stedelijke cultuurregio’s en – op
landelijk niveau – door de zes cultuurfondsen.
De raad herhaalt hier zijn advies om een aantal ontwikkelinstellingen, presentatie-instellingen
en festivals vanuit de stedelijke cultuurregio’s op te nemen in de BIS wanneer ze van landelijke
betekenis zijn. Op deze manier kunnen deze instellingen zich verder professionaliseren en
bouwen aan verbindingen met relevante partners in de eigen stedelijke cultuurregio.
Daarnaast stellen we voor de talentontwikkeltaak van producerende instellingen in de BIS
effectiever in te richten. In het huidige stelsel moet elke BIS-instelling (met uitzondering van
jeugdtheatergezelschappen) zich inspannen voor talentontwikkeling. Er zijn daardoor bij enkele
grotere BIS-instellingen duurzame, kwalitatieve initiatieven ontstaan (deels ook met additioneel
37

1
Voorbeelden zijn de proeftuinen Jeugdtheater en Poppunt Gelderland in
Arnhem-Nijmegen, proeftuin Campus Coolhaven in Rotterdam, de proeftuinen
Talentontwikkeling klassieke muziek, Talentontwikkeling pop en
Talentontwikkeling theater in Stedendriehoek, de proeftuin Platform creatieve
technologie in Twente, de proeftuin Taalspeelplaats Fries in We The North en de
proeftuin Dans in Stedelijke Cultuurregio Zuid. Voorbeelden van talenthubs zijn
PLAN en Proud of the South in Brabantstad, Via Zuid in Stedelijke Cultuurregio
Zuid (Limburg), Standplaats Utrecht met Het Huis Utrecht, en Station Noord in
We the North.
39

geïnteresseerde niet-bezoekers (vaker) over de streep kunnen worden getrokken door de
drempels voor cultuurbezoek te verlagen en de motivatie voor bezoek te stimuleren, en dat
niet-geïnteresseerde niet-bezoekers mogelijk wel geïnteresseerd kunnen worden door een ander
cultureel aanbod aan te bieden.
Dat is nog geen sinecure, want iedereen ervaart andere drempels om bepaalde cultuuruitingen te
bezoeken en bovendien is een niet-bezoeker van klassieke concerten niet per se ook een niet-
bezoeker van toneel, of van gospelkoren, of van amateurmusicals. Maar deze benadering geeft
wel aanknopingspunten voor enkele effectieve beleidswijzigingen.
Als de overheid het belangrijk vindt dat het gesubsidieerde culturele aanbod ten goede komt aan
meer Nederlanders, dan kan allereerst het cultuurbestel worden vernieuwd. Van Eijck en
Bisschop Boele schrijven dat dit een ingrijpende wijziging in de cultuurpolitiek vergt, omdat ‘de
vanouds gecanoniseerde cultuur en de door de overheid ondersteunde cultuur niet langer zullen
samenvallen’. Volgens ons stellen zij de gesuggereerde wijziging hiermee te rigoureus voor.
Deze beweging is immers reeds ingezet, met name bij de cultuurfondsen en bij regionale
overheden, waar recent steeds meer aandacht is gekomen voor vormen als popmuziek, spoken
word, urban arts, locatietheater of e-cultuur. Ook in de BIS zien we deze verschuiving al in lichte
mate, zoals door de recente toetreding van het Metropole Orkest voor pop en jazz, de
presentatie-instelling Framer Framed voor interculturele hedendaagse kunst, of
De Nieuwe Oost, een productiehuis voor (onder andere) popmuziek. De wijziging die Van Eijck
en Bisschop Boele als een breuk met gevoerd beleid voorstellen, is volgens ons een logische en
noodzakelijke adaptatie van het landelijke cultuurbeleid op basis van een reeds lang ingezette
paradigmaverschuiving, waarbij de aard, functie en vorm van cultuur niet langer (louter) worden
bepaald door kunstenaars en beleidsbepalers, maar evenzeer door het publiek dat
van cultuur gebruikmaakt.
Naar een groter en diverser publiek voor gesubsidieerde cultuur
Zoals gezegd vindt de raad het voor de verwezenlijking van de tweede en vierde doelstelling van
cultuurbeleid belangrijk dat gesubsidieerde cultuur een breder, divers samengesteld publiek
bereikt. De afgelopen periode, waarin we onze sectoradviezen opstelden, hebben ons met
betrekking tot publiek een paar belangrijke dingen geleerd. Ten eerste: als we het over het
bereiken van een divers publiek hebben, moeten we het eigenlijk over inclusiviteit hebben, over
‘inclusie’: insluiting. Buitensluiting vindt vaak plaats op basis van onbewuste patronen, een
onbewuste vooringenomenheid (bias) in de oordeelsvorming, reflexieve voorkeuren voor het
gekende, voor de mensen die op ons lijken, voor wat vertrouwd is. Om een divers publiek te
bereiken, heeft uitreiken naar een publiek dat nu nog niet in de zaal zit geen zin zolang men zich
niet bewust is van de eigen uitsluitingsmechanismes. Bij alles wat cultuurmakers en overheden
doen, moet men zich daarom afvragen: wie sluiten we hiermee mogelijk buiten? Alleen op die
manier zal de cultuursector erin slagen een veel groter deel van de samenleving te bereiken, te
‘includeren’. Het beleid moet kortom inclusief zijn; dat wil zeggen dat het totale aanbod van
[4]
kunst en cultuur geen mensen op basis van hun smaak of kennis buitensluit. 
Een tweede les in de zoektocht naar een divers publiek, is dat dit publiek allang bestaat, zij het te
vaak nog buiten het blikveld van de overheid. Buiten de gesubsidieerde sector vinden concerten,
tentoonstellingen, installaties, voorstellingen, dansavonden, lezingen en presentaties plaats waar
vertegenwoordigers uit vele verschillende bevolkingsgroepen in Nederland hun weg naartoe
vinden. Dit kan in de amateursector zijn, in het semiprofessionele of informele circuit, in de
commerciële sector of elders. Waarom dit publiek met gesubsidieerde cultuur niet wordt bereikt,
is een vraag die centraal moet staan in alle overdenkingen met betrekking tot de verbreding van
publiek. ‘Een divers publiek is niet te vinden’ kan geen afdoend antwoord meer zijn op de vraag
naar de eenzijdige samenstelling van het publiek van gesubsidieerde instellingen.
41

toeloop rekenen – zie de manier waarop de popcultuur de heilige Maria vereert, of de rol van
tatoeages en andere lichaamsversieringen in de verschillende culturen ter wereld.
Voorbeelden zijn legio, maar het zijn nog te veel uitzonderingen. Door stimulerend beleid
kan het Rijk samen met overheden binnen stedelijke cultuurregio’s, cultuurfondsen en de
cultuursector zorgen voor een verdere diversificatie van het aanbod, zowel door reeds
gesubsidieerde instellingen als door nieuwkomers in het stelsel.
Het vergroten van cultureel kapitaal of vermogen 
Uit divers onderzoek blijkt opleidings- of kennisniveau de beste voorspeller voor cultuurbezoek,
samen met andere indicatoren van cultureel kapitaal. Dit sterkt ons in de overtuiging dat twee
elementen van cultuurbeleid cruciaal zijn om een groter deel van de bevolking te includeren in
het culturele leven: het vergroten van het culturele kapitaal van Nederlanders én het verruimen
van de definitie van cultureel kapitaal.
Het vergroten van cultureel kapitaal, of van cultureel vermogen, van alle Nederlanders begint bij
het onderwijs. Elk kind in Nederland, op elk leerniveau, heeft gedurende zijn gehele
schoolloopbaan recht op cultuuronderwijs. Aan de capaciteit om cultuur te herkennen, te
interpreteren, te begrijpen, te waarderen, zich ertoe te verhouden, zich ertegen af te zetten of
ervan te houden ligt een gedegen kennismaking ten grondslag met bestaande kunstvormen en
genres. Hier zijn in de eerste plaats scholen voor het primair en voortgezet onderwijs aan zet.
Ook de cultuursector zelf heeft hier een taak. Cultuureducatie en -participatie dient een
belangrijke opdracht te blijven aan instellingen in de BIS. Hier gaat het niet alleen om
binnenschoolse educatieve programma’s (liefst vervat in doorlopende leerlijnen) in
samenwerking met scholen, maar ook om buitenschoolse educatieve contextprogramma’s voor
reguliere bezoekers, jong en volwassen. Later in dit hoofdstuk komen wij terug op het belang van
cultuureducatie en -participatie en verbinden we hier enkele aanbevelingen aan met betrekking
tot bestaand en nieuw te ontwikkelen beleid.
Het oprekken van de definitie van cultureel kapitaal 
Het culturele kapitaal van Nederland bestaat niet alleen uit de westerse canon en alle kunst die
daaraan is ontsproten, maar omvat ook de verhalen, tradities, zienswijzen en vertelvormen van
talloze andere Nederlanders. Het is daarom noodzakelijk het gesubsidieerde cultuuraanbod uit
te breiden met dat culturele kapitaal dat door een groot aantal Nederlanders wordt meegedragen
maar nu geen (of onvoldoende) vertaalslag krijgt op Nederlandse podia, festivals, musea,
filmtheaters, muziekscholen, cultuurhuizen et cetera. Dit kan gaan over popmuziek of musical, of
over de verhalen, kunstvormen en genres van (sub)gemeenschappen in Nederland:
migrantengemeenschappen, gemeenschappen uit de voormalige koloniën, agrarische
gemeenschappen, de Friese of bijvoorbeeld Zeeuwse gemeenschap, religieuze gemeenschappen,
jongerenculturen of mensen wier referentiekader er door een fysieke of mentale beperking
heel anders uitziet.
Dat betekent dat het landelijke cultuurbestel zich moet openstellen voor kunstenaars en
creatieven met andere achtergronden, uit andere genres, voor een ander publiek. Dit vraagt om
een uitbreiding van de BIS en vraagt ook om een genereuzer beleid bij cultuurfondsen. Het is
goed om de behoeften in het land te bekijken op de schaal van stedelijke cultuurregio’s. In elke
stedelijke cultuurregio zal het culturele leven een andere impuls nodig hebben. Een kleurrijke,
jonge populatie in een stadsomgeving als Rotterdam zal immers een ander cultureel aanbod
vragen dan de bevolking van een regio als Oost-Groningen.
Publieksonderzoek
Aan de basis van elk publieksbeleid ligt de taak om potentieel en bestaand publiek goed in kaart
te brengen door middel van duurzaam publieksonderzoek en dataverwerking. Dit is in eerste
instantie een taak van elke culturele instelling, maar we menen dat ook kandidaat stedelijke
cultuurregio’s de verantwoordelijkheid hebben om publieksonderzoek te doen. Veel stedelijke
43

vooralsnog tot theater en daarbinnen tot de BIS-theatergezelschappen. De raad roept de
deelnemers op de resultaten breed te delen met de rest van de sector.
Een grotere tafel
De raad wijst er verder op dat bovengenoemde initiatieven niet voldoende zijn. Het gaat om
waardevolle inspanningen vanuit de gesubsidieerde cultuursector, maar we hebben al
vastgesteld dat die te eenzijdig is samengesteld in termen van gerepresenteerde genres,
medewerkers en partners. Voor een inclusief cultureel leven moeten we daarom zorgen dat we
ook andere kunstenaars, creatieven en culturele instellingen aan de gespreks- en besluittafel
uitnodigen. Kunstenaars en kunstinstellingen met andere artistieke, culturele of
maatschappelijke achtergronden die nu geen deel uitmaken van het landelijke cultuurbestel
spreken vaak al een alternatief, divers samengesteld publiek aan. Het is noodzakelijk het stelsel
voor hen open te stellen, zodat een inclusieve culturele sector ontstaat die een gemêleerder
publiek zal aanspreken. Hier ligt voor de komende kunstenplanperiode een belangrijke taak voor
het Rijk, fondsen en stedelijke cultuurregio’s.
Aanbod en afname in de podiumkunsten 
Een van de manieren waarop het publieksbereik in de podiumkunsten kan worden versterkt
is naar onze opvatting een geïntensiveerde samenwerking tussen producerende instellingen
(theater- en dansgezelschappen, muziekensembles), presenterende instellingen (podia) en
instellingen die productie en presentatie combineren (festivals en productiehuizen, maar ook
een aantal recent ontstane combinaties van gezelschap en podium). Podia en festivals hebben
veel informatie over hun publiek omdat ze zelf (vaak) steviger geworteld zijn in hun stad of
regio dan (vooral rondtrekkende) gezelschappen en ensembles. Vanwege eigen keuzes in de
programmering kunnen ze een belangrijke rol spelen in de verbreding en vernieuwing van
aanbod. Door de handen ineen te slaan met bespelers en gezamenlijk een plan te ontwerpen
voor marketing, publiekseducatie en randprogrammering kan publiek actiever worden
betrokken dan door enkel kaartjes te verkopen via de kassa. De samenwerking tussen
podia/festivals en bespelers kan op verschillende manieren worden bevorderd, zoals reeds
bepleit in onze sectoradviezen over muziek, theater, dans en muziektheater:
– Door middel van coproductieregelingen: subsidieregelingen waarvoor producerende en
presenterende instellingen gezamenlijk een aanvraag kunnen indienen bij fondsen.
– Door middel van commitmentafspraken over de afname van te produceren aanbod; de
toezegging van theaters om te produceren werk daadwerkelijk af te nemen kan bij
fondsen als voorwaarde voor (project)subsidie gelden.
– Door middel van residenties: faciliteer binnen stedelijke cultuurregio’s dat podia of
festivals ensembles of makers in huis nemen om een verbinding aan te gaan met het
podium en met het publiek ter plaatse.
– Door middel van afnamesubsidiëring: reserveer een groter aandeel afnamesubsidies ten
opzichte van productiesubsidies bij het Fonds Podiumkunsten.
– Door middel van verdergaande samenwerkingsverbanden: stimuleer als overheid
samenwerking en fusies tussen producerende en presenterende instellingen, zoals
Internationaal Theater Amsterdam, Het Nationale Theater, Theater Rotterdam of
De Theateralliantie. Zulke samenwerkingsverbanden leiden tot een betere lokale binding
[6]
en op langere termijn waarschijnlijk tot beter publieksbereik. 
– Door middel van collectieve dataverzameling, zoals het initiatief dat een deel van de
podiumkunstensector heeft genomen met Digitale Infrastructuur Podiumkunsten (DIP).
45

Cultuureducatie met Kwaliteit
De raad vindt een derde en vierde periode van het programma ‘Cultuureducatie met Kwaliteit’
noodzakelijk voor de borging van cultuur in het nieuwe onderwijscurriculum. Momenteel wordt
[9]
ongeveer de helft van alle scholen bereikt met het programma.  De impulsregeling heeft een
verandertraject op gang gebracht, maar er zijn nog minimaal twee periodes van vier jaar nodig
om nog meer scholen te bereiken en voor een goede integratie van cultuuronderwijs in het
curriculum. Ook ziet de raad mogelijkheden het programma uit te breiden naar de onderbouw
van het voortgezet onderwijs, het speciaal onderwijs en het praktijkonderwijs. De raad adviseert
daarnaast oog te houden voor de mogelijkheden van publiek-private samenwerking. Het
programma ‘Méér Muziek in de Klas’ is daarvan een bekend voorbeeld.
Goed cultuuronderwijs vraagt om deskundige leerkrachten, wat begint met het bevorderen van
hun deskundigheid op de Pabo. Hiervoor is het belangrijk om de positie van het
cultuuronderwijs in het curriculum van de Pabo te versterken door te investeren in meer
contacturen en verbindingen met andere vakgebieden te leggen. Ook moet er meer worden
ingezet op het opleiden van specialisten binnen een schoolteam (een interne cultuurcoördinator,
een vakspecialist muziek, et cetera) zoals op enkele Pabo-opleidingen al het geval is.
Kansrijk voor het verbeteren van cultuuronderwijs op basisscholen is de inzet van (een deel van)
de middelen die de regering vanaf het schooljaar 2018 – 2019 beschikbaar stelt om de werkdruk
in het onderwijs terug te dringen. Voor het schooljaar 2019 – 2020 is 333 miljoen euro
beschikbaar, oplopend tot 430 miljoen euro voor het schooljaar 2021 – 2022. De raad moedigt
schoolbesturen en schoolleiders aan het beschikbare budget in te zetten voor cultuuronderwijs,
bijvoorbeeld door gekwalificeerde kunstvakdocenten op te nemen in het team. Dit kunnen
specialisten zijn of generalisten die optreden als spin in het web. Zij voeden, inspireren, halen de
vraag op bij collega’s, zorgen voor draagvlak, definiëren leerlijnen, zorgen voor continuïteit,
borging en hebben contact met intermediairs. Ze zorgen voor een gezamenlijke ontwikkeling van
de inhoud van het nieuwe curriculum en bouwen zo aan een gezond cultureel klimaat.
Zij kunnen het docententeam ontlasten en tegelijk de basis voor cultuuronderwijs versterken.
De raad vindt het van belang dat de cultuurtaak op scholen bij meer dan één medewerker wordt
belegd. Het is noodzakelijk te investeren in duurzame deskundigheid, waarbij niet één interne
cultuurcoördinator het cultuuronderwijs draagt maar het volledige team hier verantwoordelijk
voor is. Het opbouwen van een netwerk in de culturele omgeving draagt hieraan bij.
Een rijke culturele omgeving
Behalve voor het onderwijs ligt hier ook een taak voor de cultuursector zelf. Rijksgesubsidieerde
instellingen (in de BIS, in de Erfgoedwet en bij cultuurfondsen) zijn verantwoordelijk voor
actieve en receptieve cultuureducatie en/of -participatie. Cultuureducatie en/of -participatie
dienen dan ook een belangrijke opdracht te blijven van instellingen in de BIS. Hier gaat het niet
alleen om educatieve programma’s (liefst vervat in lange leerlijnen) in samenwerking met
scholen, maar ook om educatieve contextprogramma’s voor reguliere bezoekers, jeugdig of
volwassen. Veel instellingen ontplooien al hoogwaardige leerlijnen en het is belangrijk dat ze
daarvoor ook goed in de gelegenheid worden gesteld.
In de podiumkunsten vindt de raad het van belang de samenwerking tussen
educatiemedewerkers van culturele gezelschappen en podia te versterken, te beginnen in de
stedelijke cultuurregio’s. Daarmee kan de driehoek school-podium-gezelschap optimaal worden
bevorderd. In de film is de voorgestelde infrastructuur van ‘filmeducatiehubs’ in verschillende
stedelijke cultuurregio’s interessant. Zulke hubs of clusters zouden idealiter, mits gesteund door
de overheid, kunnen uitgroeien tot regionale filmhubs, vergelijkbaar met de situatie in Engeland.
Voor musea en presentatie-instellingen blijft de educatie- en participatietaak van onverminderd
belang. In ‘deel 4’ van dit advies stelt de raad voor dat het Rijk een aantal gemeentelijke of
47

Iedereen mag meedoen 
Graag wijzen we hier ook op de behoefte aan inclusiviteit in cultuureducatie en -participatie.
In ons advies ‘De balans, de behoefte’ over de muzieksector wezen we bijvoorbeeld op het
gebrek aan mogelijkheden om aan muziekscholen instrumenten als de darbuka te leren
bespelen (met het bijbehorende repertoire). De meeste kinderen krijgen nog altijd vooral
gitaar- of keyboardles aangeboden. Verschillende organisaties in Nederland, waaronder de
organisatie Special Arts, houden zich bezig met cultuurdeelname door kunstenaars met een
fysieke en/of mentale beperking. Ook zij kunnen van toegevoegde waarde voor het culturele
leven zijn.
Hoe nu verder?
Hierboven hebben we enkele maatregelen en instrumenten aangedragen die, mits in samenhang
uitgevoerd, kunnen leiden tot de gewenste verbreding en vernieuwing van het publiek. Enerzijds
is de sector hier zelf aan zet: door drempels te verlagen, goede educatieve programma’s,
participatieprogramma’s en marketingstrategieën te ontwikkelen, samen te werken met scholen,
te experimenteren met prijsdifferentiatie en door de Code Culturele Diversiteit aan te scherpen
en de strekking hiervan (veel) verder te zoeken dan louter etnische culturele diversiteit.
Om drempels weg te nemen voor cultuurdeelname is het noodzakelijk dat de sector zich een
beter beeld vormt van de smaakvoorkeuren, behoeften en bezoekmotivaties van bestaand en
potentieel publiek, door middel van gedegen, structureel publieks- en marktonderzoek. Dit kan
plaatsvinden in samenwerking met stedelijke cultuurregio’s.
Om bovenstaande verbreding en vernieuwing van het publiek te realiseren, stellen wij daarnaast
enkele wijzigingen voor in het nationale cultuurbestel. Ten eerste adviseren we de BIS open te
stellen voor culturele genres die daarin nog niet of onvoldoende vertegenwoordigd zijn.
Ook adviseren we de subsidiesystematiek aan te passen. In plaats van instellingen hoofdzakelijk
af te rekenen op eigen inkomsten en publieksaantallen, moet een nieuw evenwicht worden
gevonden tussen de noodzaak met het gesubsidieerde aanbod een breder en diverser publiek te
bereiken en de vraag om eigen inkomsten of publieksaantallen.
Toepassing van de (herziene) Code Culturele Diversiteit moet een subsidievoorwaarde worden,
waarbij het belangrijk is dat de code zich explicieter op inclusiviteit richt.
Daarnaast vestigen we nogmaals de aandacht op de noodzaak, die we in enkele sectoradviezen
reeds onderstreepten, om de commissiebeoordeling en -monitoring bij overheden en fondsen te
laten plaatsvinden door commissies die divers zijn samengesteld in termen van culturele
herkomst, opleidingsniveau, expertise, ervaring, leeftijd, gender, positie in het kunstenveld,
et cetera. Door een gemêleerder groep experts te betrekken vindt oordeelsvorming en
beleidsadvisering plaats vanuit een bredere set aan smaakvoorkeuren, culturele kennis en
ervaring, wat zal leiden tot een gevarieerder gesubsidieerd kunstenpalet voor een betere
afspiegeling van de Nederlandse bevolking.
Ten slotte stellen we een onderzoek voor naar de oprichting van een bovensectorale
ondersteunende instelling voor het verzamelen, analyseren en delen van publieksdata.
In ‘deel 3’ van dit advies werken we deze aanbevelingen concreet uit.
49

Toekomst Cultuurbeleid / Cultuurbestel / Deel 2. Prioriteiten voor herziening van beleid / Een gezonde
culturele arbeidsmarkt
Een gezonde culturele arbeidsmarkt
Een actuele kijk op de culturele arbeidsmarkt
Wat we al in onze arbeidsmarktadviezen in samenwerking met de Sociaal-Economische
Raad (SER) aantoonden en in onze sectoranalyses meervoudig bevestigd zagen, is dat de
arbeidsomstandigheden van werkenden in de culturele sector – kunstenaars en medewerkers
achter de schermen – onder de maat zijn. Dit is in strijd met de eerste doelstelling van
cultuurbeleid, die stelt dat talent in elke discipline in staat moet worden gesteld zich optimaal te
ontplooien. Daarvoor zijn gezonde arbeidsmarktomstandigheden een vereiste: eerlijke betaling,
eerlijke secundaire arbeidsvoorwaarden, goede loopbaankansen, een gezond
concurrentieklimaat. Van gesubsidieerde instellingen vraagt dit goed werkgeverschap en goed
opdrachtgeverschap, alsmede goed toezicht hierop.
Om dit te bewerkstelligen zijn enkele kleine ingrepen niet genoeg. Het probleem is meerkoppig
en de verantwoordelijkheid om het op te lossen ligt bij vele partijen. Er is een
gezondmakingsoperatie nodig over de hele linie van de sector.
Dit is niet alleen in het belang van individuele werkenden in de sector. Het zal er ook toe leiden
dat de cultuursector zich steviger kan profileren ten opzichte van andere maatschappelijke
domeinen en het bedrijfsleven. Dit zal een intensievere samenwerking met deze domeinen en
met internationale partners tot gevolg hebben. Voor bestuurders, toezichthouders en
leidinggevenden zal het interessanter worden om voor een baan in de cultuursector te kiezen.
De maatschappelijke en economische positie van de cultuursector kan hiermee in elk opzicht
worden versterkt.
Advieshistorie 
Met de SER heeft de raad de situatie op de arbeidsmarkt in de culturele sector in kaart gebracht
[1]
in de ‘Verkenning arbeidsmarkt culturele sector’.  Omdat de conclusies niet mals waren,
werden diverse vervolgadviezen uitgebracht. Deze moeten ertoe leiden dat de sector en de
overheid maatregelen nemen om de vaak zeer kwetsbare positie van kunstenaars en creatieven
in de culturele sector te verbeteren.
De Tweede kamer stelde in 2016 via een amendement incidenteel geld beschikbaar om de
arbeidsmarktpositie van werkenden in de culturele en creatieve sector te verbeteren. Dit bedrag
werd onder andere ingezet voor een experiment met een honorariumregeling bij de Mondriaan
Stichting voor exposerende kunstenaars. De culturele sector zelf vroeg de Raad voor Cultuur en
de SER te adviseren. Deze ‘maatschappelijke’ adviesvraag werd ook gedragen door
de minister van OCW.
In 2017 kwam hieruit het advies ‘Passie gewaardeerd’ voort, met als een van de belangrijkste
[2]
aanbevelingen aan de sector om een arbeidsmarktagenda op te stellen.  De sector pakte de
handschoen op en sinds 2017 werken werkgevers- en werknemersorganisaties en verenigde
makers gezamenlijk aan de uitvoering van een Arbeidsmarktagenda met 21 agendapunten.
51

Direct rijksgesubsidieerd in de ontwerpsector is één ondersteunende instelling (Het Nieuwe
Instituut). Omdat dit geen cultuurproducerende instelling is, zal verplichte toepassing van de
Fair Practice Code hier niet direct leiden tot financiële problemen.
Letteren 
Zoals we al in ons advies ‘De daad bij het woord’ over de letterensector schreven, zijn
[4]
auteursinkomens flink ondermodaal.  De inkomstenpositie van auteurs is de laatste jaren
steeds meer onder druk komen te staan. De structurele disbalans tussen vraag en aanbod die
ontstaat omdat kunstenaars hun kunst produceren vanuit een intrinsieke aandrang, geldt bij
uitstek voor auteurs. Hierbij komen enkele specifieke factoren die de boekenmarkt bemoeilijken.
Allereerst liepen door de economische crisis consumentenbestedingen terug. Daarnaast staat het
lezen als bezigheid onder druk door de toenemende concurrentie van andere vormen
van vrijetijdsbesteding. De boekenverkoop liep in de periode 2008 – 2014 stelselmatig terug,
met grote gevolgen voor de inkomsten van auteurs.
Podiumkunsten 
Veel producerende podiumkunstinstellingen maken deel uit van de BIS of ontvangen subsidies
via het Fonds Podiumkunsten. De BIS-instellingen voldoen op papier alle aan de Fair Practice
Code. Ze betalen conform cao en hanteren hiervan afgeleide tarieven voor freelancekrachten.
Hierbij moet wel worden aangetekend dat veelvoorkomende zaken als structureel overwerk, (te)
lage inschaling voor zwaardere verantwoordelijkheden en een (te) groot beroep op vrijwillige
krachten en/of stagiairs niet uit de bestedingsverantwoordingen zijn af te leiden.
Veel instellingen zijn financieel kwetsbaar, medewerkers lopen op hun tenen en het aantal burn-
outgevallen sinds de bezuinigingsronde van 2013 is opvallend en vormt reden tot zorg.
Veel fondsgesubsidieerde podiumkunstinstellingen hebben de afgelopen periode aangegeven
binnen de bestaande subsidiebudgetten van het fonds niet te kunnen voldoen aan fair practice-
normen. Enerzijds zijn de normbedragen per uitvoering laag. Vooral ensembles met een groot
aantal musici komen daardoor snel in problemen. Met betrekking tot de muziekensembles heeft
de minister voor deze ensembles extra middelen beschikbaar gesteld aan het FPK voor
de periode tot 2020.
Tegelijk blijkt fair practice nog onvoldoende prioritair in het beleid van veel
podiumkunstgezelschappen, die in hun enthousiasme om voorstellingen te produceren vaak
bereid zijn wat water bij de wijn te doen.
Veel freelance podiumkunstenaars – het overgrote deel van de werkenden in deze sector –
combineren betaalde opdrachten met onbetaald werk, werk tegen symbolische vergoedingen en
bijbanen. Het bevordert hun onderhandelingspositie niet dat onderbetaling in de sector sinds
jaar en dag schering en inslag is. Veel werkenden in de sector accepteren dit als normaal, of
hooguit als vervelend bijeffect van hun beroep. Voor elke kunstenaar die weigert voor een
onredelijk laag bedrag te komen optreden, staan negen anderen te springen. Het is de
verantwoordelijkheid van werk- en opdrachtgevers in de sector om gezamenlijk te blijven werken
aan betere honorering en bewustwording hieromtrent.
Speciale aandacht is nodig voor de praktijk van projectmatig gesubsidieerde
podiumkunstgezelschappen en -ensembles, die vaak een beroep doen op verschillende private en
publieke fondsen en overheden om hun project te kunnen bekostigen (deze cofinanciering is
vaak een vereiste). Worden één of meer van de aanvragen niet toegekend, dan komt de betaling
van medewerkers als eerste in het geding.
Fair practice voor dansers 
In ons advies ‘Alles beweegt’ over de danssector vroegen we aandacht voor de situatie rond
de Omscholingsregeling voor dansers, die dansers via hun werkgever laat sparen voor een
[5]
omscholingstraject na hun loopbaan (die gemiddeld rond het 34ste levensjaar eindigt). 
53

inkomsten vergaren uit streaming trekken aan het kortste eind, omdat streamingdiensten niet
verplicht zijn naburige rechten af te dragen.
Voor auteurs en vertalers staan de leenrechtvergoedingen onder druk. Dit is het gevolg van een
afnemend aantal uitleningen en dalende vergoedingen, onder andere door de opkomst van de
Bibliotheek op School (scholen zijn in het kader van de Auteurswet vrijgesteld van leenrecht).
Verder delen uitgevers rechten voor het uitlenen van e-books onvoldoende met auteurs en
vertalers, ook al dragen platforms voor e-books wel rechten af aan uitgevers.
Voor deze en vergelijkbare groepen kunstenaars moeten betere afspraken worden gemaakt
tussen enerzijds uitgevers en uitvoerende/uitzendende/uitlenende instellingen en anderzijds de
kunstenaars. Op deze afspraken moet door subsidiegevers worden toegezien, bijvoorbeeld door
te vragen auteursrechten en compositiehonoraria op te nemen in hun begroting en mogelijk
bedragen hiervoor te oormerken.
Verder is het raadzaam om on-demandplatforms, bioscopen en filmtheaters (voor de film) en
gesubsidieerde ensembles en orkesten (voor muziek en muziektheater) een heffing op te leggen
om circulariteit in de sector te bevorderen en om quota op te leggen voor een bepaald aandeel
verplicht nieuw Nederlands aanbod (film of composities).
We verwijzen voor deze problematiek verder naar het advies ‘De balans, de behoefte’ over de
muzieksector, waarin we onder andere dieper ingaan op de magere verdiensten van
[6]
muziekartiesten via streamingdiensten.  De raad herhaalt zijn oproep aan de overheid om zich
hard te maken voor afspraken op Europees niveau om het auteursrecht beter te laten aansluiten
op de huidige digitale distributiesystemen voor muziek.
Hoe nu verder?
De raad ziet dat er met betrekking tot de Arbeidsmarktagenda gebouwd wordt aan het
fundament, de structurele sociale dialoog, en is positief over het voornemen van de minister om
de Fair Practice Code te omarmen als ‘het nieuwe normaal’. Omdat nog aan het fundament
wordt gebouwd, stelt de raad voor om de Fair Practice Code wel als subsidievoorwaarde te
introduceren, maar er tot 2024 een ‘pas toe of leg uit’-principe aan te verbinden. Zo zal het voor
(deel)sectoren met veel zzp’ers en zonder cao of normbedragen meer inspanningen vergen om de
betaling van werk op orde te brengen dan voor (deel)sectoren met veel medewerkers in vaste
dienst die al wel een cao en normbedragen zijn overeengekomen. In 2024 moet de sector er klaar
voor zijn om aan de code te voldoen.
Deze ontwikkeling vraagt ook om meebewegen van het Rijk, overheden binnen stedelijke
cultuurregio’s en cultuurfondsen voor wat betreft de prestatie-eisen. De invoering van de code
gaat niet zonder ergens een veer te laten. Het heeft immers gevolgen voor de output
(kwantitatief) en voor de werkgelegenheid. Het is noodzakelijk om bij subsidiëring uit te gaan
van realistische subsidiebedragen en prestatieafspraken. Waar nodig en billijk dienen door
overheden en fondsen gehanteerde normbedragen te worden bijgesteld.
Het verheugt de raad dat enkele stedelijke cultuurregio’s in hun cultuurprofielen al hebben
aangeven fair practice hoog in het vaandel te hebben staan. Zo wil Regio Twente de Fair Practice
Code hanteren in haar cultuurbeleid. Regio Rotterdam heeft aangegeven aan te sluiten bij de
doelstellingen en acties uit het landelijk programma ‘Arbeidsmarktagenda Culturele en Creatieve
Sector’, waarvan de Fair Practice Code onderdeel uitmaakt. De Amsterdamse Kunstraad
verwacht eveneens dat de Arbeidsmarktagenda deel zal uitmaken van de subsidieverplichtingen
in de volgende kunstenplanperiode.
55

De raad adviseert de sector om goede voorbeelden met elkaar te delen en zo van elkaar te
leren. Binnen de governance-structuur van een instelling zou duurzaamheid ook een
belangrijk aandachtspunt moeten zijn.
Daarnaast pleiten we ervoor dat duurzaamheid ook vanuit de rijksoverheid meer wordt
gestimuleerd. Zo zou er bijvoorbeeld binnen de Rijksdienst voor Ondernemend Nederland
van het ministerie van Economische Zaken en Klimaat. een subsidieregeling gemaakt kunnen
worden die instellingen ondersteunt om hun gebouw te verduurzamen.
1
Verkenning arbeidsmarkt culturele sector (pdf) 
Raad voor Cultuur, SER, 
2016
2
‘Passie gewaardeerd’ 
Raad voor Cultuur, SER, 
2017
3
Al lange tijd wordt gepoogd een nieuwe versie van deze cao van de grond te
brengen, maar tot dusver zonder concreet resultaat.
4
‘De daad bij het woord’ 
Raad voor Cultuur, 2017 
5
‘Alles beweegt’ 
Raad voor Cultuur, 2018
6
‘De balans, de behoefte’ 
Raad voor Cultuur, 2018
57

Toekomst Cultuurbeleid / Cultuurbestel / Deel 3. Voorstel tot een vernieuwd cultuurbestel / Voorstel
voor een nieuw landelijk cultuurbestel
Voorstel voor een nieuw  
landelijk cultuurbestel
Prioriteiten voor een nieuw beleid
In het voorgaande hebben we laten zien hoe het landelijke cultuurbestel meer recht kan doen
aan de doelstellingen van cultuurbeleid en hoe we kunnen komen tot een betere afstemming
tussen Rijksoverheid en andere overheden. We hebben vier prioriteiten aangewezen die leidend
moeten zijn voor het vormgeven van een nieuw cultuurbestel:
1. Het landelijke cultuurbeleid moet alle culturele disciplines en genres includeren. Dat
betekent dat het gesubsidieerde cultuuraanbod moet worden vernieuwd en verbreed.
2. Het landelijke cultuurbeleid moet een breder publiek bedienen dat een juiste afspiegeling is
van de bevolking, en cultuureducatie en -participatie moeten hoger op de nationale agenda
komen te staan.
3. Het landelijke cultuurbeleid komt de culturele sector in zijn geheel ten goede. Behalve voor
productie en rijkscollecties dient het Rijk daarom ook verantwoordelijkheid te nemen voor
genre- en talentontwikkeling, creatie en verdieping van kunstenaars en creatieven, en voor de
presentatie van gemeentelijke en provinciale museale collecties
van (inter)nationale betekenis.
4.
Het landelijke cultuurbeleid moet bevorderen dat de culturele arbeidsmarkt gezonder wordt
en de betaling van werkenden in de sector op peil wordt gebracht.
Op basis hiervan formuleren wij een voorstel voor een nieuw landelijk cultuurbestel dat de
kunstenaar, het (potentiële) publiek, het culturele aanbod én de maatschappij ten goede komt,
want dat is wat cultuurbeleid volgens ons moet beogen. In elk geval zijn hierin de volgende
aanpassingen nodig:
Uitbreiding en verbreding van de BIS
– De BIS wordt uitgebreid met een aantal instellingen die sterk regionaal geworteld zijn en
door hun werking, spreiding of aandachtsgebied van nationale betekenis zijn.
– De BIS wordt opengesteld voor culturele genres die nu nog niet of onvoldoende zijn
vertegenwoordigd in het stelsel.
– De BIS wordt opengesteld voor (meer) ontwikkelinstellingen, presentatie-instellingen
en festivals.
– De BIS wordt uitgebreid met enkele gemeentelijke en provinciale musea met een
[1]
landelijke betekenis. 
– Er komt een verkenning naar de mogelijkheid om een extra ondersteuningsfunctie in te
[2]
richten en op te nemen in de BIS die zich toelegt op publieksonderzoek. 
– De BIS wordt uitgebreid met een bovensectorale ondersteunende instelling voor
[3]
professionalisering en ondernemerschap in de BIS. 
– De BIS wordt uitgebreid met een ondersteunende functie voor behoud en beheer
[4]
in de podiumkunsten. 
[5]
– De BIS wordt uitgebreid met een ondersteunende functie voor leesbevordering. 
59

Nieuwe beleidsinstrumenten
– Er wordt voor de komende kunstenplanperiode een programmafonds ingericht dat stedelijke
cultuurregio’s een impuls kan geven om zich verder te ontwikkelen.
– Er wordt in samenwerking met de rijkscultuurfondsen een cultuurbreed revolverend fonds
ingericht om cultuurproducenten in alle disciplines en genres (zowel vrije als gesubsidieerde
producenten) in staat te stellen meer risico’s te nemen, zoals door het ontwikkelen van nieuw
Nederlands cultuuraanbod of door te experimenteren met nieuwe publieksgroepen. Op dit
fonds kan ook een beroep worden gedaan voor het organiseren van reprises van
succesvolle podiumkunstproducties.
Aandachtspunten voor stedelijke cultuurregio’s
– De raad moedigt gemeenten en provincies aan om gaten in de culturele humuslaag – de
zogenaamde basisvoorzieningen – te dichten, waar nodig en mogelijk met gebruikmaking van
elkaars voorzieningen. Deze aansporing betreft ook gemeenten die geen onderdeel uitmaken
van een stedelijke cultuurregio.
– Stedelijke cultuurregio’s worden aangemoedigd proeftuinen rond talentontwikkeling uit te
werken, ontwikkelplekken op te nemen in hun structurele cultuurbeleid en een
coördinerende rol te vervullen met betrekking tot talentontwikkeling in hun regio.
– Stedelijke cultuurregio’s worden aangemoedigd in samenwerking met de rijkscultuurfondsen
bij te (blijven) dragen aan de verbetering van het evenwicht tussen aanbod- en
afnamesubsidiëring in met name de podiumkunsten.
– Stedelijke Cultuurregio’s dienen instellingen in hun regio te subsidiëren die in aanmerking
willen komen als ketenvoorziening in de BIS.
Aandachtspunten voor rijkscultuurfondsen
– De rijkscultuurfondsen worden aangemoedigd met hun programma’s en subsidieregelingen
bij te (blijven) dragen aan vernieuwing en creatie door kunstenaars en creatieven, aan de
pluriformiteit van het culturele aanbod, aan het bereiken van een divers samengesteld
publiek en aan het verbeteren van fair practice in de culturele sector.
– De rijkscultuurfondsen worden aangemoedigd hun subsidieregelingen voor ontwikkeling en
nieuwe creatie voort te zetten en waar wenselijk aan te scherpen. Zij blijven ook een rol
spelen bij het ondersteunen van productiehuizen en presentatie-instellingen buiten de BIS.
– De rijkscultuurfondsen krijgen de opdracht een coördinerende rol te spelen in het landelijke
netwerk van initiatieven gericht op ontwikkeling, in samenwerking met stedelijke
cultuurregio’s. Stedelijke cultuurregio’s krijgen deze opdracht met betrekking tot de
ontwikkelinitiatieven in hun eigen regio.
– De rijkscultuurfondsen worden aangemoedigd in samenwerking met stedelijke cultuurregio’s
bij te (blijven) dragen aan de verbetering van het evenwicht tussen aanbod- en
afnamesubsidiëring in met name de podiumkunsten en hun afnamesubsidies uit te breiden.
Het landelijke cultuurbestel in samenhang bezien
De raad vindt het van onmetelijk belang om een integraal, door de verschillende overheidslagen
en rijkscultuurfondsen gedragen cultuurbeleid te voeren. Het Rijk moet daarbij niet alleen kijken
naar wat het zelf met middelen ondersteunt, maar ook naar die aspecten van het culturele leven
die dankzij de inspanningen van stedelijke cultuurregio’s en rijkscultuurfondsen
kunnen bestaan.
61

De raad vindt deze ketenvoorzieningen essentieel voor een pluriform, goed gespreid
cultuuraanbod. Daarom kan een deel van deze ketenvoorzieningen, mits ze van landelijk belang
zijn voor hun discipline of genre en bijdragen aan de door de raad vastgestelde prioriteiten,
aanspraak maken op een plek in de BIS als ketenvoorziening. Dit is een flexibele categorie
instellingen binnen de BIS waarmee het Rijk zijn cultuurbeleid meer inricht vanuit culturele
ontwikkelingen die door het land heen relevant zijn. Het gaat hier om producerende instellingen,
festivals met een producerende functie of met een debat- en platformfunctie voor hun discipline,
ontwikkelinstellingen, presentatie-instellingen en gemeentelijke en provinciale musea.
Deze ketenvoorzieningen komen hiermee onder rechtstreekse verantwoordelijkheid van de
minister, die daarover bestuurlijke afspraken kan maken met de co-financierende overheden
binnen stedelijke cultuurregio’s.
Podia met een louter presenterende rol blijven onder de verantwoordelijkheid van gemeenten
binnen stedelijke cultuurregio’s vallen. Hier ziet de raad wel een rol voor het Fonds
Podiumkunsten, dat zijn succesvolle systematiek van afnamesubsidies verder kan uitbreiden
over podia en festivals door het land heen. Onder andere vlakkevloerpodia verdienen een
steviger positie in het stelsel, omdat zij voor een groot deel de verantwoordelijkheid op zich
nemen voor het tonen van rijks- en fondsgesubsidieerd podiumkunstenaanbod. Podia die tevens
de functie vervullen van producerende instelling of ontwikkelinstelling kunnen aanspraak maken
op een positie in de BIS voor die functie.
Stedelijke cultuurregio’s krijgen met de toetreding van meer ketenvoorzieningen tot de BIS echt
een impuls. Daarbij garanderen we hiermee dat door het land heen de prioriteiten voor het
nieuwe stelsel, bedoeld om meer recht te doen aan de doelstellingen van cultuurbeleid,
daadwerkelijk worden gerealiseerd. Cofinanciering tussen Rijk en stedelijke cultuurregio’s is
voor deze categorie instellingen een must. Daarnaast kunnen ketenvoorzieningen additionele
middelen aanvragen in het kader van landelijke programma’s of cultuurfondsen voor activiteiten
die buiten hun dagelijkse praktijk vallen.
Topvoorzieningen 
Topvoorzieningen zijn instellingen van een landelijke, vaak internationale statuur, die als
vlaggenschepen functioneren voor stedelijke cultuurregio’s. Deze instellingen kijken (ver) over
de grens van de eigen cultuurregio heen en trekken door hun aanwezigheid publiek van elders in
het land of uit het buitenland naar zich toe. Het gaat hier om internationaal vermaarde musea,
gespecialiseerde muziek-, dans-, opera- en theatervoorzieningen en (inter)nationale festivals.
Voor deze categorie instellingen draagt het Rijk hoofdverantwoordelijkheid.
Een groot deel van deze voorzieningen maakt nu al onderdeel uit van de BIS. Voor enkele genres
stellen we voor nieuwe voorzieningen toe te laten. Cofinanciering vanuit de stedelijke
cultuurregio is daarbij een must voor zover het gaat om de exposure van deze instellingen binnen
de eigen regio. Een ander deel van deze voorzieningen betreft de musea die via de Erfgoedwet
geheel of grotendeels worden gefinancierd door het Rijk.
De stevige rol in de landelijke basisinfrastructuur voor deze topvoorzieningen komt met extra
zekerheid, maar ook met extra verantwoordelijkheden. Van deze topinstellingen wordt verwacht
dat ze een grote verantwoordelijkheid nemen voor de eigen sector, onder andere door kennis en
expertise beschikbaar te stellen aan andere instellingen, door zich genereus op te stellen jegens
deze partners en door het debat over en met de sector aan te jagen.
Topvoorzieningen in de BIS kunnen geen aanspraak maken op additionele middelen in het kader
van landelijke programma’s of cultuurfondsen voor activiteiten die buiten hun dagelijkse
praktijk vallen. Hun BIS-budget moet hiervoor voldoende op peil zijn.
63

vormen samen een ecosysteem, waarbij fondsgesubsidieerde instellingen in belang niet
onderdoen voor rijksgesubsidieerde instellingen.
De cultuurfondsen hebben een grote expertise op hun terrein en het is wenselijk dat zij die
blijven inzetten om artistieke ontwikkelingen en talent te bevorderen en hun vinger aan de pols
te houden waar het actuele ontwikkelingen in de cultuur betreft. Fondsen zijn de instrumenten
bij uitstek om snel te reageren op ontwikkelingen, vernieuwing aan te jagen, een rol te spelen op
het gebied van talent- en genreontwikkeling en te zorgen voor een landelijk gespreid aanbod van
flexibele initiatieven. Hier gaat het niet om het ondersteunen van voorzieningen, maar om het
verstrekken van beurzen, subsidies voor incidentele projecten en subsidies voor meerjarige
trajecten door cultuurproducerende en -presenterende instellingen, kunstenaars en creatieven.
De rijkscultuurfondsen hebben een grote vrijheid in het vormgeven van hun regelingen. Deze
regelingen moeten in de ogen van de raad optimaal bijdragen aan het realiseren van de vier
doelstellingen van cultuurbeleid. Dit betekent dat er aandacht moet zijn voor de productie,
ontwikkeling en presentatie van cultuur in al zijn diversiteit, door kunstenaars en creatieven in
alle culturele disciplines en genres, voor een breed en divers publiek gespreid over het land.
Bij het inrichten van meerjarige subsidieregelingen voor culturele instellingen is het van belang
maatwerk te bieden voor verschillende typen instellingen. Middelgrote en grote instellingen die
beschikken over een volwaardige productionele en bedrijfsmatige ondersteuning moeten binnen
hun meerjarige subsidiebudgetten voldoende mogelijkheden krijgen om hun positie in de
culturele sector en de maatschappij te verstevigen en op te treden als goede werk- en
opdrachtgevers. Dit betekent dat deze regelingen niet alleen activiteiten dienen te subsidiëren,
maar eveneens het beheer van de organisatie. Voor kleinere instellingen, die bijvoorbeeld
bestaan uit collectieven van kunstenaars of creatieven, kunnen wel meerjarige
activiteitensubsidies worden gehanteerd. Dit vraagt om een aanpassing van enkele meerjarige
subsidieregelingen bij de fondsen.
Steeds vaker zien we dat kunstenaars en creatieven uit verschillende culturele en
maatschappelijke domeinen met elkaar samenwerken aan culturele uitingen die zich niet meer
onder noemers als ‘podiumkunst’, ‘beeldende kunst’ of ‘participatie’ laten scharen, soms valt ook
het onderscheid tussen professionele kunstenaars en amateurkunstenaars weg. We moedigen de
fondsen daarom aan onderling te blijven samenwerken aan programma’s en subsidieregelingen
om deze kunstenaars en creatieven te ondersteunen, zoals dat nu al gebeurt in bijvoorbeeld de
samenwerking tussen het Fonds Podiumkunsten, het Fonds voor Cultuurparticipatie en het
VSBfonds in ‘Matchmakers in cultuur’, tussen het Mondriaan Fonds en het Nederlands
Filmfonds in ‘De Verbeelding’ of tussen het Stimuleringsfonds Creatieve Industrie en het
Nederlands Filmfonds in ‘Immerse\Interact’. We merken op dat de cultuurfondsen reeds een
gezamenlijk aanspreekpunt hebben ingesteld om initiatiefnemers van interdisciplinaire
projecten beter van dienst te kunnen zijn, en dat zij in toenemende mate initiatieven uit
stedelijke cultuurregio’s ondersteunen, bijvoorbeeld in samenwerking met regiomakelaars.
Het is van belang dat zij daarnaast blijven werken aan het versterken van mogelijkheden voor
Nederlandse kunstenaars, creatieven en instellingen om zich te presenteren in het buitenland.
Private cultuurfondsen 
Naast de cultuurfondsen die onder verantwoordelijkheid vallen van het Rijk is er ook een aantal
private cultuurfondsen dat culturele projecten en kunstenaars ondersteunt. Enkele grotere
voorbeelden zijn de VandenEnde Foundation, het VSBfonds, de Vereniging Rembrandt,
Fonds 21 en het Prins Bernhard Cultuurfonds. Ook de BankGiroLoterij steunt met haar
opbrengsten culturele organisaties. Deze partijen dragen met programma’s, subsidies en beurzen
bij aan de ontwikkeling van talent en genres, aan het behoud van verzamelingen en collecties,
aan erfgoedbeheer, aan participatieprojecten et cetera. Hoewel zij formeel geen onderdeel
uitmaken van het landelijke cultuurbestel, kunnen ook deze fondsen intensiever betrokken
65

K etenvoor ziening en
De raad adviseert een landelijk gespreid netwerk van ketenvoorzieningen te subsidiëren in het
kader van de BIS in de volgende (herziene) categorieën:
– Concertante podiumkunsten (muziek)
– Scenische podiumkunsten
– Jeugdpodiumkunsten
– Presentatie-instellingen
– Musea
– Ontwikkelinstellingen
– Festivals
De raad adviseert per stedelijke cultuurregio 1 of 2 instellingen van elke categorie als
ketenvoorziening te subsidiëren in het kader van de BIS, met een maximumaantal per regio van
3 instellingen per categorie en een landelijk maximumaantal van 15 instellingen per categorie.
Een uitzondering geldt voor de concertante podiumkunstinstellingen. Gezien de actuele praktijk
in de muziek adviseren we hiervan 4 tot 8 instellingen op te nemen als ketenvoorziening
in de BIS.
Dit zal, uitgaande van elf volwaardige stedelijke cultuurregio’s, in totaal leiden tot 70 à 98
ketenvoorzieningen in de BIS, ten opzichte van circa 35 van deze voorzieningen in de huidige
BIS. Een deel van de nieuw toetredende instellingen wordt nu reeds meerjarig gesubsidieerd
door een van de zes cultuurfondsen. Daarnaast moet de regeling openstaan voor instellingen uit
nieuwe disciplines en genres en interdisciplinair werkende instellingen, die nu nog
geen rijksfinanciering ontvangen.
Niet elke culturele instelling die nu meerjarig wordt gesubsidieerd komt in aanmerking voor een
positie in de BIS. Het moet hierbij nadrukkelijk gaan om door verschillende overheden
ondersteunde instellingen die een productiefunctie, een ontwikkelfunctie of een debat- en
kennisfunctie vervullen voor hun genre, die aanbod op het gebied van cultuureducatie en -
participatie verzorgen, die rijke banden onderhouden met culturele en maatschappelijke
partners in de eigen regio en in het land (zoals onderwijs, presentatieplekken, participatie-
instellingen, festivals enzovoort), en die voor hun genre van landelijke betekenis zijn. Zij kunnen
worden gezien als voorzieningen voor het produceren, ontwikkelen en presenteren van hun
discipline of genre, waarbij ze wisselende kunstenaars uitnodigen. Dit onderscheidt hen van
bijvoorbeeld een theatercollectief of een kunstenaarsinitiatief dat zich in de kern toelegt op het
(zelf) creëren van artistieke producten.
Culturele instellingen die in aanmerking willen komen voor een positie als ketenvoorziening in
de BIS, kunnen hiervoor vóór 1 februari 2020 bij de minister een plan indienen. De raad zal deze
plannen in samenhang beoordelen en adviseert op basis daarvan de minister over de verdeling
van de beschikbare subsidies per categorie.
Hieronder lichten we de categorieën toe en adviseren we over de te hanteren subsidiebedragen.
Concertante podiumkunst (muziek) 
Binnen het huidige contingent van rijksgesubsidieerde symfonieorkesten zijn er vijf instellingen
met een stevige regionale inbedding, die voor het muziekklimaat van landelijke betekenis
[10]
zijn.  Deze orkesten komen in aanmerking voor een positie als ketenvoorziening in de BIS.
Het zal dan gaan om vier symfonieorkesten, omdat twee van de vijf momenteel een fusietraject
doorlopen. Daarnaast kan deze categorie beperkt worden opengesteld voor enige ensembles
en/of koren met een stevige regionale worteling. Vanwege de huidige artistieke praktijk in de
muziek vinden we het niet noodzakelijk dat in elke stedelijke cultuurregio een producerende
concertante podiumkunstinstelling is gevestigd. Muziekproductie en -creatie moet wel op andere
67

Musea 
Op dit moment zijn er geen stedelijke en provinciale musea opgenomen in de BIS. De raad
adviseert de BIS open te stellen voor een bijdrage aan dergelijke musea voor de taken die het
(inter)nationale belang van de publieksactiviteiten van zulke musea bestendigen en een extra
impuls geven. Te denken valt aan activiteiten op het gebied van tentoonstellingen, educatie, het
bereiken van nieuw publiek en maatschappelijke activiteiten.
Ten derde moet de talentontwikkeltaak van producerende instellingen binnen de BIS effectiever
worden ingericht. In het vernieuwde stelsel kunnen culturele instellingen zelf kiezen of ze een rol
voor zichzelf zien in talent- en genreontwikkeling, repertoirevernieuwing en andere verdieping.
De raad adviseert een subsidiebedrag vanuit het Rijk van 0,25 miljoen euro per museum.
Cofinanciering vanuit de betrokken stedelijke cultuurregio’s is vereist.
Ontwikkelinstellingen 
In de huidige BIS zijn 3 productiehuizen voor podiumkunsten vertegenwoordigd met een stevige
regionale inbedding, die voor het podiumkunstenklimaat van landelijke betekenis zijn.
Deze productiehuizen komen in aanmerking voor een positie als ketenvoorziening in de BIS.
Daarnaast wordt deze categorie opengesteld voor ontwikkelinstellingen in elke discipline en/of
genre (en interdisciplinair), mits zij stevig regionaal zijn ingebed en daarnaast voor hun
discipline of genre van landelijke betekenis zijn.
Ontwikkelinstellingen kunnen divers zijn in vorm. Het kan gaan om productiehuizen, maar
evengoed om netwerkinstellingen die zich gezamenlijk inspannen voor talent- en
genreontwikkeling of voor nieuwe creatie (bijvoorbeeld opererend onder de noemer ‘talenthub’).
In onze sectoradviezen hebben we voor enkele ontwikkelingstellingen een expliciet pleidooi
gehouden. De raad stelt voor de categorie breed te formuleren, zodat daarnaast ook andere
genres en disciplines vertegenwoordigd kunnen worden.
Voorwaarde voor opname in de BIS is dat in de regio een rijke infrastructuur bestaat in het
betreffende genre, door de aanwezigheid van bijvoorbeeld passende presentatieplekken,
producerende instellingen, festivals, kunstvakopleidingen (inclusief mbo), een scene van
autodidactische kunstenaars of een bloeiende amateursector.
De raad adviseert een subsidiebedrag te hanteren variërend van 0,3 tot 0,55 miljoen euro per
ontwikkelinstelling. Cofinanciering vanuit de betrokken stedelijke cultuurregio’s is vereist.
Festivals 
In de huidige BIS zijn 3 podiumkunstfestivals vertegenwoordigd met een stevige regionale
inbedding, die voor het podiumkunstenklimaat van landelijke betekenis zijn. Ook is er
1 filmfestival in de BIS opgenomen dat voldoet aan dit criterium. Deze festivals komen in
[16]
aanmerking voor een positie als ketenvoorziening in de BIS.  Daarnaast wordt de categorie
festivals opengesteld voor festivals in andere culturele disciplines en genres (of interdisciplinair)
die een platformfunctie vervullen voor de ontwikkeling van hun discipline of genre en de
kunstenaars of creatieven die daarin werkzaam zijn. Hierbij moet ruimte worden geboden aan
een breed spectrum aan festivals, zonder vooraf de betreffende disciplines of genres
vast te leggen.
De raad adviseert het budget per festival in deze categorie vast te stellen per deelsector. In de
podiumkunsten variëren de bedragen tussen 0,3 en 0,6 miljoen euro, in andere deelsectoren kan
dit bedrag hoger of lager liggen. De raad stelt voor in zulke sectoren de huidige via de
cultuurfondsen toegekende budgetten per festival als uitgangspunt te nemen. Cofinanciering
vanuit de betrokken stedelijke cultuurregio’s is vereist.
69

kunstobjecten. Vergeleken met het buitenland zijn de budgetten in Nederland laag, wat het voor
veel instellingen bemoeilijkt om een internationale toppositie te verkrijgen of te behouden.
De minister kan ervoor kiezen deze instellingen, die bijna zonder uitzondering al jarenlang
continu op een hoog bedrijfsmatig en artistiek niveau opereren en in hun werkpraktijk vaak
langetermijnafspraken moeten maken, een subsidieperspectief te geven van twee keer vier jaar.
In dat geval vindt elke acht jaar een volwaardige beoordeling plaats op basis van een nieuw
activiteitenplan. In de tussentijdse vierjaarlijkse beoordeling kan een visitatieronde of een
verlichte procedure plaatsvinden, waarbij de instelling na een zelfevaluatie door een
visitatiecommissie van de raad wordt beoordeeld of haar functioneren op basis van een beperkt
plan tussentijds wordt geëvalueerd. Dit vermindert de lastendruk.
Onder steunende instelling en
Naast de besproken keten- en topvoorzieningen zijn er ten slotte enkele instellingen in de
huidige BIS die een bovensectorale ondersteunende functie vervullen. De raad pleit ervoor dat de
huidige ondersteunende instellingen in de BIS worden uitgebreid met een organisatie voor
professionalisering in de cultuursector, met een functie voor beheer, behoud, debat en reflectie
in de podiumkunsten, en met een ondersteunende instelling voor leesbevordering (zie voor onze
concrete aanbevelingen hierover ‘deel 4’ van dit advies). Ten slotte vindt de raad dat onderzocht
moet worden hoe de functie van het verzamelen, analyseren en delen van publieksdata als
structurele ondersteuningsfunctie invulling kan krijgen.
Cultuur fondsen
De voorgestelde wijzigingen hebben enige consequenties voor de rijkscultuurfondsen. Met name
zal de BIS worden opengesteld voor enkele meerjarig gesubsidieerde instellingen die de raad tot
de ketenvoorzieningen rekent en die nu nog veelal door de fondsen worden gesubsidieerd.
Dit betekent dat er budgetten verschuiven van de fondsen naar het Rijk, en dat het aandeel
meerjarig gesubsidieerde instellingen bij de fondsen kleiner zal worden ten opzichte van het
aandeel projectmatig gesubsidieerde kunstenaars, creatieven en instellingen. Het betekent niet
dat de raad geen plek meer ziet voor meerjarig gesubsidieerde instellingen bij de fondsen.
Voor instellingen waarvan de kernactiviteit voornamelijk bestaat uit het creëren van artistieke
producten of instellingen die zich specialiseren in een zeer specifiek terrein binnen hun
discipline, blijven fondsen de aangewezen subsidiepartners. De raad meent dat juist hier de
fondsen hun rol om vernieuwing en ontwikkeling aan te jagen kunnen spelen, naast de
projectsubsidies en hun rol in het culturele debat en in het vermeerderen van kennis. Zij hebben
hiervoor in deze cultuurperiode reeds extra middelen toegewezen gekregen.
71

Nieuwe situatie: 
gesubsidieerd in het kader van de Culturele basisinfrastructuur 2021 – 2024
Ketenvoorzieningen  Topvoorzieningen  
     
Concertante podiumkunsten (muziek) Cultuurbreed 
Maximaal 8 muziekensembles, 4 symfonieorkesten 
waarvan maximaal 4 symfonieorkesten  1 orkest voor pop- en jazzmuziek 
  maximaal 7 ensembles/koren 
Scenische podiumkunsten (diverse muziekgenres) 
Maximaal 15 scenische podiumkunstgezelschappen 1 theatergezelschap 
(maximaal 3 per stedelijke cultuurregio)  1 gezelschap voor volwassenen- en jeugdtheater 
  1 gezelschap voor opera en dans 
Jeugdpodiumkunsten 1 operagezelschap 
Maximaal 15 jeugdpodiumkunstgezelschappen 1 dansgezelschap 
(maximaal 3 per stedelijke cultuurregio)  1 gezelschap voor volwassenen- en jeugddans 
  1 gezelschap voor jeugdtheater en jeugddans 
Musea 1 multidisciplinair podiumkunstfestival 
Maximaal 15 gemeentelijke en provinciale musea 1 festival voor popmuziek 
(maximaal 3 per stedelijke cultuurregio)  3 filmfestivals 
  1 ontwerpfestival 
Presentatie-instelling 5 postacademische instellingen  
(beeldende kunst, ontwerp, cross-overs)    
Maximaal 15 presentatie-instellingen Ondersteunende instellingen  
(maximaal 3 per stedelijke cultuurregio)     
  Cultuurbreed 
Ontwikkelinstelling (cultuurbreed) 5 bovensectorale ondersteunende instellingen 
Maximaal 15 ontwikkelinstellingen 1 ondersteunende instelling voor concertante
(maximaal 3 per stedelijke cultuurregio)  en scenische podiumkunsten 
  4 ondersteunende instellingen voor letteren 
Festival (cultuurbreed) 1 ondersteunende instelling voor
Maximaal 15 festivals de creatieve industrie 
(maximaal 3 per stedelijke cultuurregio)  (gedeeltelijk gefinancierd vanuit de Erfgoedwet) 
  1 ondersteunende instelling voor film 
Cultuurfondsen (gedeeltelijk gefinancierd vanuit de Erfgoedwet)
6 cultuurfondsen
Nieuwe situatie: 
gefinancierd vanuit de Erfgoedwet 2021 en verder
Musea Ondersteunende instellingen 
25 musea met een collectie waarvoor het Rijk 1 ondersteunende instelling voor erfgoed 
verantwoordelijkheid neemt 1 ondersteunende instelling voor
de creatieve industrie 
(gedeeltelijk gefinancierd vanuit de BIS) 
1 ondersteunende instelling voor film 
(gedeeltelijk gefinancierd vanuit de BIS)
Nieuwe omgang met de musea in de Erfgoedwet
De raad bepleit in dit advies, naast de voorgestelde wijzigingen in de BIS, een verandering ten
aanzien van de musea die worden gefinancierd in het kader van de Erfgoedwet (EGW).
[18]
We stellen voor dat de EGW wordt uitgebreid met publiekstaken.  Op die manier komen de
musea die momenteel al in het kader van de EGW voor hun collectietaken worden gesubsidieerd
weer onder één subsidieregime, en zijn hun verschillende taken beter in onderlinge samenhang
te monitoren. Voorwaarde voor overheveling is dat de Raad voor Cultuur de wettelijke taak krijgt
73

1
Deze aanbeveling motiveren we in ‘deel 4’ van dit advies.
2
Idem.
3
Idem.
4
Idem.
5
Idem.
6
Voor topvoorzieningen in de BIS gelden vanaf 2021 geen categorieën. Zie de
uitwerking later in dit hoofdstuk.
7
Deze aanbeveling motiveren we in ‘deel 4’ van dit advies.
8
In de praktijk worden de instellingen die binnen deze regeling worden
gesubsidieerd vaak de Culturele basisinfrastructuur genoemd. Formeel vallen de
zes rijkscultuurfondsen ook onder de BIS.
9
Deze functies waren de zogenaamde instandhoudingsfunctie, de
ontwikkelfunctie, de internationale platformfunctie en de
ondersteuningsfunctie. Daarnaast zijn er zes rijkscultuurfondsen, die vierjarige
subsidies verstrekten aan instellingen op grond van een artistiek profiel. 
‘Kunst van Leven’, 
Ministerie van OCW, 2007
10
De BIS omvat daarnaast vijf orkesten die we door hun (inter)nationale werking
en het feit dat zij minder zijn ingebed in stedelijke cultuurregio’s tot de
topvoorzieningen rekenen. Deze bespreken we in de volgende paragraaf.
11
Gezien de sterk uiteenlopende mate waarin provincies en gemeenten op dit
moment bijdragen aan rijksgesubsidieerde cultuur en het feit dat hierover
gemaakte bestuurlijke afspraken uit de jaren tachtig nog niet officieel zijn
herzien, vindt de raad het op dit moment niet wenselijk om als voorwaarde voor
rijkssubsidie een bepaald percentage cofinanciering door gemeenten en
provincies te verlangen. Wel vinden we dat ketenvoorzieningen slechts in
aanmerking komen voor subsidiëring in het kader van de BIS wanneer zij in te
verantwoorden mate worden gefinancierd vanuit de betrokken stedelijke
cultuurregio’s.
12
De BIS omvat daarnaast 2 theatergezelschappen, 2 dansgezelschappen, 1
operagezelschap en 1 instelling voor opera en dans die we door hun
(inter)nationale kerntaak tot de topvoorzieningen rekenen. Deze bespreken we
in de volgende paragraaf.
13
De situatie waarbij een instelling voor zijn subsidie zowel is aangewezen op de
BIS als op een cultuurfonds is niet langer wenselijk.
14
De BIS omvat daarnaast 1 gezelschap voor jeugdtheater en jeugddans (dat voor
zijn danstaken wordt gesubsidieerd door het Fonds Podiumkunsten) dat we tot
de topvoorzieningen rekenen. Dit bespreken we in de volgende paragraaf.
15
De raad kan zich voorstellen dat presentatie-instellingen in de BIS een andere
naam krijgen, die meer recht doet aan hun brede activiteitenpakket.
16
De BIS omvat daarnaast 1 festival voor interdisciplinaire podiumkunsten en drie
filmfestivals die we tot de topvoorzieningen rekenen. Deze bespreken we in de
volgende paragraaf.
75

Toekomst Cultuurbeleid / Cultuurbestel / Deel 3. Voorstel tot een vernieuwd cultuurbestel /
Kwaliteitszorg
Kwaliteitszorg: beleidsontwikkeling,
beoordeling en verantwoording
Een grondige herziening van het rijksgesubsidieerde cultuurbeleid dwingt ons ook opnieuw de
kaders voor beleidsontwikkeling, monitoring en beoordeling te beschouwen. Moet de
‘governance’ van het cultuurbeleid anders worden ingericht om vernieuwing en verbreding
optimaal te waarborgen? En behoeft de invoering van stedelijke cultuurregio’s in het
cultuurbestel een andere inrichting van de beleidsontwikkeling, monitoring en beoordeling?
Integrale beoordeling 
Vooruitlopend op een paar fundamentele taakverschuivingen in de BIS en bij de cultuurfondsen
is het noodzakelijk dat er een goede aanvraagprocedure voor culturele instellingen wordt
ontworpen. De raad bepleit een meer integrale blik op de ontwikkeling van het culturele leven,
die bij veel partijen is belegd. Op rijksniveau kunnen de rijksoverheid met de Raad voor Cultuur,
de cultuurfondsen en de andere overheden intensiever samenwerken, door bijvoorbeeld
beoordelingskaders op elkaar af te stemmen, inzichten over ontwikkelingen in de sector met
elkaar te delen, en elkaar te betrekken bij monitoring en/of beoordeling. De cultuurfondsen
onderling kunnen elkaar versterken door expertise te delen en interdisciplinariteit
te ondersteunen.
Subsidiecriteria
Bij de beoordeling van de subsidieaanvragen in het kader van de BIS 2017 – 2020 golden de
volgende subsidiecriteria: artistieke/inhoudelijk kwaliteit, bevordering van educatie en
participatie en maatschappelijk belang, waaronder ondernemerschap en publieksbereik, en
geografische spreiding. De beoordelingssystematiek en de criteria beschreven we uitvoerig in een
[1]
vooraf gepubliceerd beoordelingskader. 
De raad wil in de aanloop naar de volgende beoordelingsronde de beoordelingscriteria samen
met de fondsen en enkele vertegenwoordigers van stedelijke cultuurregio’s nader onder de loep
nemen om ze beter af te stemmen op de vier doelstellingen van cultuurbeleid.
Bezien vanuit het perspectief van de maker kan goed werkgeverschap en goed
opdrachtgeverschap, ofwel toepassing van de Fair Practice Code, nadrukkelijker in de
beoordeling worden betrokken. Bezien vanuit het perspectief van het publiek wil de raad nagaan
of en hoe het publieksoordeel een grotere rol kan spelen in de beoordeling van
subsidieaanvragen. De doelstelling om een pluriform aanbod te faciliteren vraagt om divers
samengestelde beoordelingscommissies met een mix van kennis en expertise, en leden van
uiteenlopende herkomst. En tot slot kan beter worden meegerekend hoe instellingen zich
verhouden tot de samenleving – zowel in maatschappelijke verbindingen, als met betrekking tot
inspanningen op het gebied van duurzaamheid en het klimaat.
Twee waarden vormen belangrijke overkoepelende criteria voor elk genoemd perspectief: ten
eerste inclusiviteit, ten tweede innovatie. Instellingen moeten ernaar streven artistiek-
inhoudelijk en maatschappelijk relevant te zijn en te blijven meebewegen met artistieke of
maatschappelijke ontwikkelingen. Op de vraag van de minister of innovatie een afzonderlijk
subsidiecriterium moet vormen, antwoordt de raad ontkennend. Instellingen moeten zich
innovatief of relevant tonen op elk van de gevraagde criteria.
77

De raad denkt dat er verschillende manieren zijn om zulke administratieve lasten en de stapeling
van subsidievereisten te verminderen. In de eerste plaats valt er veel winst te behalen wanneer
overheden ieder voor zich nagaan welke zaken noodzakelijk zijn voor de verantwoording van
verleende subsidies, en welke zaken alleen ‘beleidsinformatie’ bieden. Instellingen moeten in
hun aanvraag alleen worden gevraagd om prestatie-indicatoren die werkelijk van belang zijn
voor de verantwoording van de subsidie. Kennis ten behoeve van beleidsinformatie kan op
andere manieren worden vergaard.
Daarnaast kan de inrichting van stedelijke cultuurregio’s bij uitstek leiden tot vermindering van
verantwoordingslasten. De overheden die binnen de stedelijke regio’s samenwerken kunnen
onderling afstemmen welke subsidievereisten en verantwoordingsinformatie noodzakelijk zijn,
en kunnen daarbij streven naar een minimaal aantal indicatoren. Juist omdat veel instellingen in
stedelijke cultuurregio’s door meer overheden worden ondersteund, kan dit leiden tot minder
uitgebreide verantwoordingen. Vervolgens zouden overheden binnen een stedelijke cultuurregio
[2]
tot één gezamenlijke aanvraag- en verantwoordingsprocedure kunnen komen.  Het Rijk kan
daarbij een coördinerende rol spelen door mee te geven welke (minimale)
verantwoordingsvoorwaarden noodzakelijk zijn voor de rijksgesubsidieerde instellingen.
Evaluatie
Ten slotte is het belangrijk de werking van het gewijzigde cultuurbestel in de
kunstenplanperiode 2021 – 2024 actief te monitoren en te evalueren. De raad neemt deze
monitorende en evaluerende rol graag op zich. Bij voorkeur laten we ons daarvoor voeden door
ervaringen van overheden, fondsen en vertegenwoordigers van de culturele sector.
1
‘Beoordelingskader Basisinfrastructuur 2017 – 2020’ 
Raad voor Cultuur, 2015
2
Uit de regioprofielen blijkt dat BrabantStad en Stedelijke cultuurregio Zuid
reeds concrete stappen in die richting zetten.
79

De arbeidsmarktagenda
Zoals in dit advies betoogd, acht de raad voor de arbeidsmarktagenda en de versterking van de
positie van kunstenaars en creatieven allereerst de juiste mentaliteit cruciaal. Cultuuruitoefening
op professioneel niveau is een vak, geen onbetaalde hobby. Fair practice moet het nieuwe
normaal worden. Het gaat in de kern om goed werkgever- en opdrachtgeverschap. Dit vergt
normbesef, kennis en gezamenlijke inspanningen om te komen tot afspraken over wat fair
practice in iedere deelsector behelst.
Daarnaast zijn actieve kennisoverdracht en richtlijnen met betrekking tot honoraria, cao’s en
intellectueel eigendom vereist, opdat geen enkele opdrachtgever of werkgever zich kan
verschuilen achter ‘ik wist niet precies hoe het zat’. In aanvulling hierop moeten concrete
afspraken over honoraria, arbeidsvoorwaarden en omgaan met intellectueel eigendom worden
gemaakt. De overheden hebben een voorbeeldfunctie te vervullen en zullen zich hieraan dus
moeten conformeren. Voor meerjarig gesubsidieerde instellingen geldt dit eveneens. De raad
adviseert om ‘pas toe of leg uit’ van de Fair Practice Code als stevige voorwaarde te verankeren
voor subsidietoekenning. Ook bepleit de raad om te verkennen of hieraan de voorwaarde kan
worden verbonden dat instellingen die subsidie krijgen zich committeren aan een sociale dialoog
waarin de sector gezamenlijk verder werkt aan de arbeidsmarktagenda. De overheid zou
deelname aan een dergelijk sociaal arrangement ook aantrekkelijk kunnen maken door
incidentele middelen van het Rijk via een scholingsfonds alleen ter beschikking te stellen aan
actieve deelnemers aan dit sociaal arrangement. De raad denkt voor een dergelijk scholingsfonds
aan een incidenteel bedrag van 15 miljoen euro in 2020.
De keuze te adviseren om fair practice zo stevig te verankeren, is voor de raad geen
gemakkelijke. Indien het kabinet geen mogelijkheid ziet de in het regeerakkoord
overeengekomen 80 miljoen euro te verhogen is het, ook als instellingen erin slagen om extra
inkomsten te generen uit alternatieve financieringsbronnen of slimme prijsdifferentiatie weten
te realiseren, onvermijdelijk dat het aanbod hierdoor afneemt. De raad acht het echter
noodzakelijk dat de cultuursector fair practice omarmt, omdat er simpelweg geen duurzaam
cultuurbestel kan bestaan zonder de kunstenaars en creatieven op een fatsoenlijke manier voor
hun inspanning en creatie te waarderen en te belonen.
De raad adviseert om voor de cultuurperiode 2021 – 2024 minimaal 15 miljoen euro extra te
reserveren vanuit het Rijk voor gerichte inzet op versterking van de arbeidsvoorwaarden.
Daartoe zal zowel bij de BIS als bij de fondsen moeten worden bezien waar ruimte bestaat om
binnen de bestaande budgetten normbedragen te verhogen. In dit kader pleit de raad ervoor dat
de budgetten voor de zogenaamde b-lijsten bij de fondsen tegen het licht worden gehouden.
Dit kan naar de mening van de raad 10 miljoen euro dekking opleveren. Aangevuld met
5 miljoen euro vanuit de nog beschikbare rijksmiddelen kan daarmee een totaalbedrag van circa
15 miljoen euro per jaar worden vrijgemaakt om de arbeidsmarktagenda te ondersteunen.
Ook bepleit de raad om kritisch naar de prestatie-eisen in kwantitatieve zin, zoals het aantal
speelbeurten, te kijken. Met een dergelijke mix is het naar de mening van de raad mogelijk een
eerste stap richting kunstenaars en creatieven te zetten, zeker als die gecombineerd wordt met
een stevig proces om te komen tot normbedragen waar die er nog niet zijn. De raad beseft dat
daarmee niet alle wensen op het vlak van de arbeidsmarkt in deze periode kunnen worden
gehonoreerd. Dat is een proces van lange adem. De raad is er daarbij wel van overtuigd dat
omarming van fair practice en inzet op een ambitieuze gezamenlijke vervolgagenda noodzakelijk
is om in een volgende kabinetsperiode hierop te kunnen voortbouwen. Op dat moment is er
meer zicht op de extra kosten en kan de beslissing over de benodigde dekking politiek worden
genomen. De monitoring en ondersteuning van de samenwerking op dit terrein via de
Regiegroep Arbeidsmarkt verdient continuering.
81

Op dit moment worden vanuit de BIS 3 productiehuizen gefinancierd, louter op het terrein van
de podiumkunsten. De raad bepleit dat er ruimte komt voor maximaal 15 ontwikkelinstellingen
in de BIS, waar talent zich kan ontwikkelen en genres zich kunnen verdiepen. Hierbij moet
zonder meer worden gedacht aan de musical en urban arts, film en e-culture/technologie. Ook is
een link denkbaar naar regionale, betekenisvolle initiatieven waarin immaterieel erfgoed een rol
speelt. Dit gaat naar schatting van de raad om een extra bedrag van 4 miljoen euro per jaar,
boven op de bedragen die via fondsen en vanuit de BIS nu al naar dergelijke voorzieningen gaan.
De raad ziet hierbij nadrukkelijk ook de link naar de stedelijke cultuurregio’s en het profiel dat
zij kiezen. Ontwikkelinstellingen in een bepaald genre zullen naar verwachting van de raad
vooral daar ontstaan waar de lokale worteling van het genre al sterk is. Regionale spreiding van
de ontwikkelinstellingen is naast hun kwaliteit een belangrijk beoordelingscriterium. De opzet is
om gemeenten en provincies vanuit de stedelijke cultuurregio’s mee te laten investeren in deze
ontwikkelinstellingen, zodat de samenhang tussen beleid vanuit het Rijk en vanuit regio en
provincies ook financieel tot uiting komt. Cofinanciering is een vereiste. De hoogte van de
cofinanciering staat voor de raad niet vast en vraagt om maatwerk bij de beoordeling
van de initiatieven.
Tevens vindt de raad het belangrijk om de ruimte voor festivals in de BIS uit te breiden, ook met
nieuwe disciplines en genres. Festivals trekken een breed publiek en bieden een bijzondere,
toegankelijke en gezamenlijk gedeelde cultuurervaring aan grote groepen mensen. Uitgaande
van maximaal 15 festivals en hun bestaande financiering via de fondsen zou de raad hiervoor
2 miljoen euro extra per jaar vanuit het Rijk willen reserveren. Cofinanciering vanuit gemeente
en/of provincie is ook hierbij een vereiste.
Voor een betere aansluiting tussen vraag en aanbod in de podiumkunsten zou de raad graag zien
dat de afnameregeling bij het Fonds Podiumkunsten binnen het bestaande budget verder wordt
verhoogd, opdat het gesubsidieerde aanbod het aantal speelbeurten krijgt dat het verdient.
Tevens bepleit de raad een incidentele impuls voor een revolverend fonds, waarmee risicovolle
cultuurprojecten, die wel terugverdienpotentieel hebben, van de grond kunnen komen. Gedacht
wordt aan een minimaal startbedrag van 5 miljoen euro vanuit het Rijk voor 2020.
Dit revolverend fonds moet zo worden opgezet dat het zich niet beperkt tot een deelsector en het
een cultuurbrede werking krijgt. Ook is van belang dat private partijen als loterijen en
filantropen van meet af aan worden betrokken, zodat de financiering van het fonds publiek-
privaat gestoeld kan worden. De uiteindelijke omvang kan een hoger peil bereiken via de extra
particuliere bijdrage. Een jaarlijkse publieke aanvulling van 1 miljoen euro geeft het fonds de
mogelijkheid tot het nemen van risico’s in de soms moeilijk in te schatten markt van succes en
falen met culturele producties.
Versterking van samenhang met de regio
Voor de versterking van de samenhang tussen het landelijke en regionale beleid pleit de raad
voor een cultuurbreed programmafonds, gericht op nieuwe maatschappelijke verbindingen, dat
wordt gematcht vanuit één of meer overheden binnen de stedelijke cultuurregio’s
(4 miljoen euro vanuit rijksmiddelen). Daarmee is sprake van een verdubbeling van het bedrag
dat nu beschikbaar is voor de proeftuinen die stedelijke cultuurregio’s ontwikkelen. De raad
hecht eraan dat bij de nadere uitwerking van dit programmafonds de samenhang wordt bewaakt
met de extra middelen die het Fonds Cultuurparticipatie heeft gekregen voor het stimuleren van
cultuureducatie en amateurkunst (structureel 7,8 miljoen euro extra per jaar).
Hiernaast acht de raad het van belang om ruimte te maken voor aanvragen die het belang van
musea voor hun stedelijke cultuurregio tot uiting brengen. Met een investering vanuit het Rijk
van 3,5 miljoen euro per jaar verwacht de raad betekenisvolle steun te geven aan gemeentelijke
en provinciale musea die van nationaal belang zijn en niet vanuit de Erfgoedwet worden
gefinancierd. Daarnaast wil de raad het mogelijk maken, uitgaande van cofinanciering vanuit
gemeente en/of provincie, dat er in plaats van de huidige 6 presentatie-instellingen in de BIS
83

Structurele investeringen 2021 – 2024
Structureel bepleit de raad investeringen voor de cultuurperiode 2021 – 2024 die optellen tot
34 miljoen euro. Onderstaande tabel vat de investeringsvoorstellen samen.
Structureel bedrag
per jaar 2021 – 2024
(in miljoenen euro’s)
Arbeidsmarktagenda 5
Versterking arbeidsmarktpositie kunstenaars en creatieven 15
Alternatieve inzet middelen rijkscultuurfondsen (‘b-lijsten’) -/- 10
Noodzakelijke versterkingen 9,5
Beheer en behoud in de podiumkunsten 1
Debat en reflectie, onder andere via de fondsen 1
Impuls voor regeling voor kwetsbare musea bij het Mondriaan Fonds 2
Hoogstnoodzakelijke reparaties te krappe bedragen bestaande BIS-instellingen 4
Impuls databeheer en digitalisering ondersteunende instellingen 0,5
Versterking verbinding onderwijs en letteren via De Schoolschrijver 0,5
Verkenner en kwartiermaker landelijke functie voor verzamelen, analyseren 0,5
en delen van publieksdata
Investeringen in verbreding en vernieuwing 10
Verbrede vertegenwoordiging verschillende genres via producerende instellingen 3
in de BIS
Verbrede vertegenwoordiging verschillende genres via festivalsin de BIS 2
Verbrede vertegenwoordiging van ontwikkelinstellingen 4
voor talent- en genreontwikkeling in de BIS
Revolverend fonds 1
Versterking samenhang met de regio 9,5
Cultureel programmafonds gericht op maatschappelijke verbindingen 4
Versterking van gemeentelijke en provinciale musea via de BIS 3,5
Ruimere vertegenwoordiging van presentatie- instellingen in de BIS 2
Totaal 34
Investering in de audiovisuele sector
De audiovisuele sector neemt een bijzondere plaats in binnen het rijksgesubsidieerde
cultuurbestel. De ontwikkeling en productie van kwalitatief hoogwaardige films, series,
documentaires en animaties, inclusief specifiek op kinderen gerichte producties verdient
versterking. Deze zal met een impuls moeten worden verstevigd om te kunnen blijven meespelen
op het wereldtoneel en de publieke waarden van Nederlands aanbod te borgen. Ook zijn
investeringen nodig voor de verbinding van aanbod met afname. Hiertoe dienen de
(inter)nationale promotie, marketing en distributie te worden versterkt en daarmee de
zichtbaarheid te worden vergroot. Gezien de ontwikkelingen, de alsmaar groeiende kracht van
internationale partijen, heeft de raad in zijn sectoradvies ‘Zicht op zo veel meer’ voor de
audiovisuele sector geadviseerd heffingen in te voeren. Dit pleidooi herhaalt hij hier.
De verwachting is dat, afhankelijk van het percentage en de staffels, de heffingen een
substantieel bedrag van tussen de 20 en 30 miljoen euro kunnen opbrengen. Het geld uit de
heffingen is voornamelijk bedoeld voor de Nederlandse audiovisuele sector, zodat zij een
kwaliteitsslag kan maken en zodoende kan concurreren, dan wel kan aansluiten bij
internationale kwaliteitsproducties en ontwikkelingen.
85

In aanvulling op bovengenoemde noodzakelijke versterkingen zijn in een volgende periode – in
lijn met de sectoradviezen van de raad – ook substantiële middelen nodig voor zaken als
collectiebeheer en een veel steviger inzet op een sectorbrede digitaliseringsstrategie en – aanpak.
Ook moeten we toe naar de situatie dat het aankoopfonds altijd met incidentele middelen kan
worden aangevuld nadat een grote aankoop vanuit het nationaal belang is gedaan, zodat het
fonds armslag houdt en effectief en daadkrachtig kan blijven functioneren. De raad acht dat
binnen de nu beschikbare vrije ruimte op de cultuurbegroting niet realiseerbaar.
De noodzakelijke impuls voor verbreding en vernieuwing kan naar de mening van de raad niet
alleen uit rijksmiddelen voortvloeien. Dit vergt allereerst een nauw samenspel met gemeenten en
provincies. Veel vernieuwing komt immers in eerste instantie lokaal tot stand. In lijn met het
recente advies ‘Financiering van cultuur’ ziet de raad ook mogelijkheden voor vergrote inzet van
en samenwerking met andere financieringsbronnen. De raad ziet voor zich dat het revolverend
fonds, waarmee de komende periode een eerste stap wordt gezet, uitgroeit tot een grootschalig
fonds waarmee de financieringsmix voor cultuur wordt uitgebreid en projecten die nu niet tot
stand komen in de toekomst wel tot wasdom komen. Om dit te realiseren is zowel commitment
van private partijen nodig als commitment vanuit het Rijk. De raad bepleit in dit kader een
creatieve en vooruitziende aanpak om het fonds te voeden, naar analogie met de totstandkoming
van het restauratiefonds. De raad heeft hiertoe al enige suggesties gedaan in zijn advies
over financiering.
Ten aanzien van de versterkte samenhang tussen rijk en regio voorziet de raad ook de nodige
ontwikkelingen in de komende periode. De raad verwacht dat vanuit de stedelijke cultuurregio’s
en de provincies stevig zal worden ingezet op cultuur en dat hierbij bruggen zullen worden
geslagen tussen het traditionele cultuurdomein en het meer economische en sociale domein.
Een sterke cultuursector levert immers een onmisbare bijdrage aan leefbaarheid en
vestigingsklimaat. De raad zou deze ontwikkeling ook op landelijk niveau graag sterker dan nu
terugzien en ziet een toekomstperspectief voor zich waarin het veel meer een automatisme is dat
de dwarsverbanden tussen cultuur en andere domeinen over de grenzen van departementen en
bestuurslagen heen worden erkend en dat daar ook in financiële zin naar wordt gehandeld.
Gezien het grote aantal onzekerheden is de raad niet in staat nu een concreet bedrag te
formuleren waarmee deze toekomstige ambitie meer precies wordt gekwantificeerd. Dat is nu
ook niet de vraag aan de raad. Dit betreft immers een stelseladvies gericht op de inzet van dit
kabinet voor de periode 2021 – 2024. De raad is graag bereid hierover op een later moment
nader te adviseren.
1
‘Financiering van cultuur’ 
Raad voor Cultuur, 2019
2
Dit betreft investeringen in scholenbezoek aan musea, scholenbezoek aan het
parlement, cultuurparticipatie buiten het BIS-kader, bibliotheken,
projectsubsidies voor internationaal cultuurbeleid, een fonds voor popmuziek en
de culturele arbeidsmarkt.
3
Van de 80 miljoen euro extra voor cultuur vanuit dit kabinet is 28 miljoen euro
nog niet bestemd. Het andere deel van deze 80 miljoen extra is belegd. ‘ 
Rijksbegroting 2019. VIII Onderwijs Cultuur en Wetenschap’, 
Tweede Kamer, vergaderjaar 2018 – 2019
87

Toekomst Cultuurbeleid / Cultuurbestel / Deel 4. Verdieping / Een effectieve ondersteuningsstructuur
Een effectieve ondersteuningsstructuur
Het culturele leven kan niet optimaal functioneren zonder dat een aantal ondersteunende taken
worden uitgevoerd. Zulke taken leveren indirect een onmisbare bijdrage aan de verwezenlijking
van de vier doelstellingen van cultuurbeleid, bijvoorbeeld om ervoor te zorgen dat het cultuur-
educatieve aanbod scholen bereikt, of dat er kritische reflectie plaatsvindt op artistieke
ontwikkelingen in de kunsten. Het geheel van initiatieven en instellingen dat ervoor zorgt dat
zulke taken voor de cultuursector worden uitgevoerd, noemen wij de ‘ondersteuningsstructuur’.
De minister heeft in 2017 aan adviesbureau Berenschot gevraagd om deze
[1]
ondersteuningsstructuur in kaart te brengen.  Mede op grond hiervan heeft de minister een
beleidskader met aandachtspunten geformuleerd en de raad gevraagd hierop te reflecteren.
De minister gaat hierbij uit van een maatwerkgerichte aanpak, waarbij rekening wordt gehouden
met verschillende sectoren. Verschillende functies zijn neergelegd bij een aantal bovensectorale
instellingen per beleidsthema (internationalisering, digitalisering enzovoort), bij een aantal
sectorale ondersteunende instellingen en bij de zes rijkscultuurfondsen. Al deze instellingen
worden door het Rijk ondersteund. Daarnaast nemen ook andere overheden ondersteunende
taken voor hun rekening (bijvoorbeeld op het gebied van educatie en participatie), alsmede
sectorale initiatieven (zoals de brancheorganisaties) en private instellingen.
De raad ondersteunt die maatwerkgerichte aanpak. Als de ondersteuningsstructuur opnieuw zou
worden ingericht, zouden er wellicht andere keuzes worden gemaakt en functies op een andere
manier zijn belegd. De huidige structuur is het gevolg van een groot aantal opeenvolgende (soms
strijdige) keuzes voor de inrichting van het bestel en aanpassingen op grond van nieuwe
beleidsspeerpunten en bezuinigingen.
Maar binnen de huidige structuur is het mogelijk om per sector (podiumkunsten, beeldende
kunst enzovoort) én per thema tot een solide invulling van de ondersteunende functies te komen.
De raad vindt het wel belangrijk dat er binnen de structuur een heldere afbakening van functies
is: enerzijds functies die instellingen ter ondersteuning van de sector vervullen, en anderzijds
taken die in het primaire belang van de instelling zelf zijn.
De minister heeft de volgende vijf ondersteunende functies onderscheiden:
– Beleidsgerichte informatie en onderzoek.
– Beheer, behoud en ontsluiting van erfgoedcollecties.
– Debat en reflectie.
– Collectieve vertegenwoordiging en promotie van de Nederlandse cultuur.
– Deskundigheidsbevordering.
Deze vijf functies geven volgens de raad inderdaad goed inzicht in de verschillende
ondersteunende verantwoordelijkheden binnen de sector. Op dit moment zijn we van mening
dat een paar van deze functies niet of onvoldoende structureel belegd zijn. Daarvoor moet het
Rijk verantwoordelijkheid nemen. Dit zijn:
[2]
1. Beheer, behoud en ontsluiting van erfgoed in de podiumkunsten en ontwerpsector. 
2.
Debat en reflectie.
3. Beleidsgerichte informatie en onderzoek op het gebied van publieksdata.
89

De raad adviseert daarom de functie van het beheer en behoud van erfgoed in de podiumkunsten
structureel te ondersteunen uit de landelijke cultuurbegroting. De raad ziet een onderscheid in
de initiatieven in de scenische podiumkunsten en de concertante podiumkunsten (de
muzieksector) en in de wijze waarop het erfgoed in die twee deelsectoren is belegd. Hij adviseert
de inrichting van een overkoepelende beheerstichting waarin beheer, behoud en ontsluiting van
beide deelsectoren wordt belegd. Binnen die stichting kunnen beide deelsectoren kiezen voor het
best passende traject.
Op het gebied van de scenische podiumkunsten kan deze functie het beste belegd worden bij de
huidige beheerder, namelijk Bijzondere Collecties van de Universiteit van Amsterdam. De raad
kan zich voorstellen dat de beheer- en behoudtaken van deze collectie op den duur deel zouden
kunnen uitmaken van de Erfgoedwet.
Bij de concertante podiumkunsten is het nog zoeken hoe de verschillende muziekcollecties het
beste binnen de overkoepelende beheerstichting beheerd, behouden en ontsloten kunnen
worden. De muziekarchieven liggen momenteel verspreid over een groot aantal organisaties.
Een kansrijk initiatief voor het verzamelen, beheren en ontsluiten van de muziekarchieven vindt
de raad het plan van Muziekweb (audio) en SOM (bladmuziek) om een Muziekarchief Nederland
op te richten, waarin de bladmuziek en de audio-opnamen van de grootste collecties van
Nederland opgenomen worden. Hierbij worden de volgende collecties betrokken: Stichting
Omroep Muziek, Muziekweb, Nederlands Muziek Instituut, Openbare Bibliotheken (via de
Koninklijke Bibliotheek), Musidesk, de Bijzondere Collecties van de Universiteit van Amsterdam
(waaronder het Theater Instituut Nederland, het Nederlands Jazz Archief, Donemus,
Gaudeamus en het Toonkunstarchief), het Poparchief en het Instituut voor Beeld en Geluid. Om
de beschikbaarheid te vergroten wordt een deel van de bladmuziekcollecties van SOM,
Bijzondere Collecties en Musidesk gedigitaliseerd. De initiatiefnemers willen de komende jaren
toewerken naar één zoekindex die geactualiseerd blijft worden en waarbij bestaande en nieuwe
archieven zich kunnen aansluiten. De raad merkt daarbij op dat er ook muziekgenres zijn waar
op dit moment (nog) geen collectievorming heeft plaatsgevonden, zoals de dance en de urban
muziek. Dit zijn genres die in het toekomstige collectie- en ontsluitingsbeleid extra aandacht
behoeven, omdat de raad de vorming en presentatie van archieven als een belangrijke
voorwaarde beschouwt voor bewustwording, identiteitsvorming en erkenning.
De minister stelt als uitgangspunt dat elke organisatie zorgvuldig moet omgaan met de collectie
en dat het veld zelf kaders moet opstellen die bepalen wat van belang is voor behoud en beheer.
De raad deelt de opvatting dat elke podiumkunstinstelling zorgvuldig moet omgaan met haar
eigen archief door materialen en data nauwkeurig bij te houden, te selecteren, te bewaren of af te
stoten. De beheerders van de podiumkunstencollecties in de genoemde overkoepelende
beheerstichting dienen als opdracht te krijgen om op dit vlak de deskundigheid binnen de
instellingen te bevorderen. Daarvoor zouden ook – zoals de minister voorstelt – kaders opgesteld
[4]
kunnen worden zoals de musea die hanteren.  Op het vlak van digitalisering van de archieven,
collecties en de aanwas hiervan met nieuwe materialen moet de Nationale Strategie Digitaal
Erfgoed leidend zijn, die de zichtbaarheid, bruikbaarheid en houdbaarheid van
digitaal erfgoed bevordert.
Voor de aanwas en selectie van de collectie van scenische podiumkunsten waar het Rijk direct
verantwoordelijkheid voor neemt, speelt de beheerder van de collecties een coördinerende rol.
Hij dient een goede keuze te maken uit de honderden podiumkunstenproducties die jaarlijks tot
stand komen, en te bepalen welke materialen voor het nageslacht bewaard moeten blijven.
Hiervoor hanteert Bijzondere Collecties al een goede methode: ieder seizoen wordt de
zogenaamde Theater Collectie Selectie bepaald, die bestaat uit honderd producties op het gebied
van de scenische podiumkunsten die representatief zijn voor het aanbod van dat jaar. Hiervan
worden relevante materialen zoals scènefoto’s, programmaboekje en videoregistratie in
de collectie opgenomen.
91

verschillende sectoren initiatieven ziet ontstaan. Versnippering dreigt, net als vele opnieuw
uitgevonden wielen.
Uit de sectoradviezen en de regioprofielen blijkt namelijk dat het belangrijk is voor de
cultuursector om het huidige publiek en het potentiële publiek beter in kaart te brengen.
Wanneer culturele instellingen beter op de hoogte zijn van het profiel van hun huidige bezoekers
en potentiële bezoekers, kunnen zij gerichter marketingacties ondernemen. Omdat het publiek
zich niet beperkt tot afzonderlijke cultuurvormen – mensen bezoeken de ene week een
cabaretvoorstelling, de andere week een popconcert of een tentoonstelling – kunnen instellingen
veel profijt hebben van de kennis van instellingen uit andere sectoren. De raad vindt het daarom
belangrijk dat instellingen zulke kennis met elkaar delen om elkaar te versterken. Daarnaast
kunnen instellingen die aanpassingen in hun inhoudelijke programma verrichten of bewust
(binnen hun eigen inhoudelijke kernwaarde) andere publieksgroepen in huis willen krijgen,
gebruik maken van de profielen van dat nieuwe, potentiële publiek.
Ten slotte is het ook waardevol voor onderzoek en statistiek op het gebied van cultureel bereik,
voor de legitimering van cultuur en voor het aantrekken van andere geldstromen om goed in
beeld te kunnen brengen hoe de publieksgroepen van een instelling of, op een ander niveau, een
stad of provincie, zijn samengesteld.
In het Verenigd Koninkrijk is voor deze doelen in 2014 de Audience Agency opgericht, een
landelijke bovensectorale organisatie die financieel wordt ondersteund door de Arts Council
England. Zij faciliteert culturele instellingen (gesubsidieerd én ongesubsidieerd) om
publieksdata te verzamelen, te delen en te benutten. De instellingen verzamelen op grond van de
online-kaartverkoop vooraf (vooral bij podia) en met een survey-app bij kaartverkoop ter plekke
(vooral bij musea) postcodes en huisnummers van hun publiek, dat vervolgens door een
publiekssegmentatiesysteem leidt tot inzicht in de profielen van dit publiek. Instellingen krijgen
gratis inzicht in ruwe gegevens, en kunnen betalen voor meer specifieke data.
Dit systeem heeft in Nederland inmiddels navolging gekregen: Rotterdam Festivals biedt
Rotterdamse instellingen een dergelijke dienst aan en gebruikt ook een
publiekssegmentatiesysteem waar de gemeentelijke gesubsidieerde instellingen verplicht bij
zijn aangesloten.
Een voorziening voor het verzamelen, analyseren en delen van publieksdata komt direct ten
goede aan het publieksbereik binnen stedelijke cultuurregio’s, omdat publieksvraagstukken met
[5]
name op lokaal niveau kunnen worden opgelost.  Uit de regioprofielen blijkt ook dat in het
land veel behoefte is aan publieksdata. Een aantal stedelijke cultuurregio’s hebben expliciet de
wens en ambitie uitgesproken om te investeren in publieksonderzoek. De voorziening kan vanuit
een landelijk datasysteem vooral een versterking betekenen op het niveau
van stedelijke cultuurregio’s.
Een verkenner kan de mogelijkheden onderzoeken hoe een landelijke functie voor het
verzamelen, analyseren en delen van publieksdata het beste invulling kan krijgen. De raad ziet
dat een dergelijke voorziening raakvlakken heeft met een aantal bestaande bovensectorale
instellingen: op het gebied van de kennisinfrastructuur, op het gebied van digitalisering en op
het gebied van professionalisering. Toch vindt de raad het niet wenselijk om een dergelijke
voorziening op voorhand bij een van de bestaande bovensectorale ondersteunende instellingen
onder te brengen. Het betreft hier de uitvoering van een functie die zeer specifieke expertise
vereist ten behoeve van een doel dat allerminst samenvalt met die van de huidige instellingen.
Het is voor een dergelijke verkenning belangrijk om te leren van de ervaringen met de Audience
Agency en Rotterdam Festivals. En ook moet worden nagegaan in hoeverre zo’n voorziening
gebruik kan maken van sectorale initiatieven op het gebied van publieksonderzoek, zoals het
DIP (Digitale Infrastructuur Podiumkunsten), Maccsbox (bioscoopbranche), We Are Public en
93

verzameld. Boekmanstichting is voor de productie hiervan afhankelijk van verschillende
dataverzamelaars. Belangrijke partners voor wat betreft de dataverzamelingen zijn het CBS, SCP,
brancheorganisaties en gemeentelijke diensten. De cultuurfondsen verzamelen ook gegevens en
laten onderzoek uitvoeren. Het ministerie van OCW is eveneens een bron. Het ministerie
verzorgde tot 2018 jaarlijks ‘Cultuur in beeld’, waarin kwantitatieve gegevens van de
cultuursector werden gepresenteerd, naast meer kwalitatieve, thematische trends. Mede op basis
van het advies van de raad is ervoor gepleit om een onafhankelijke instelling te benaderen voor
de productie van de periodieke monitor van de sector. OCW heeft vervolgens het SCP gevraagd
om deze opdracht op te pakken, hetgeen in 2018 geresulteerd is in de publicatie
‘Het Culturele Leven’.
Het SCP heeft echter besloten niet langer de cultuursector te monitoren. Daardoor dreigt er een
lacune te ontstaan. De raad vindt dit zorgelijk. We constateren dat er grote behoefte is aan het
bijeenbrengen en duiden van de kwantitatieve gegevens over het functioneren van de
cultuursector. Die komen het beste tot hun recht in een onafhankelijke monitor waarin deze
kwantitatieve gegevens worden gepresenteerd: de lange lijnen (trends, waarvoor dus
langlopende onderzoeken in stand gehouden moeten worden) en de opvallende actuele
ontwikkelingen (die eventueel in de toekomst nader onderzocht of gevolgd kunnen worden).
De raad dringt daarnaast ook specifiek aan op het verzamelen, analyseren en delen van
publieksdata; daaraan besteedden we reeds aandacht.
Een onafhankelijke monitor kan in de ogen van de raad het beste tot stand gebracht worden door
een onafhankelijk kennisinstituut dat de potentie heeft om ook buiten de sector gekend te
[6]
worden als hét kennisinstituut voor de culturele sector.  Een dergelijke ondersteunende
kennisinstelling stelt zich onafhankelijk op, neemt een neutrale positie in en opereert in een
groot netwerk met andere kennispartners, als universiteiten en hogescholen, overheden,
culturele instellingen en dataverzamelaars. Het is van groot belang dat voor langlopend
onderzoek langlopende relaties worden onderhouden.
De raad is van mening dat de Boekmanstichting het beste in staat is om uit te groeien tot dat
gewenste kennisinstituut voor cultuur. De Boekmanstichting krijgt dan de rol om vanuit een
neutrale positie dé initiator en aanjager te zijn van de kennisagenda op het gebied van
cultuurbeleid. Hierbij is de instelling het knooppunt van een netwerk waar vele partijen deel van
uit maken: ten eerste de verzamelaars van relevante informatie, zoals het ministerie van OCW,
de cultuurfondsen, CBS en SCP, de brancheorganisaties en andere relevante instellingen; ten
tweede onderzoekers op het gebied van cultuurbeleid die werkzaam zijn op universiteiten
en hogescholen.
De Boekmanstichting krijgt als het kennisinstituut voor cultuurbeleid overzicht in de productie
van data en speelt de centrale rol in het coördineren van de data-verzameling. Het is haar taak
om ervoor te zorgen dat de verschillende leveranciers hun data zo veel mogelijk op elkaar
afstemmen, zodat er gewerkt wordt met dezelfde definities en datasets elkaar zo min mogelijk
overlappen. Ook kan de instelling vanuit haar regierol overzien welke lacunes in de
kennisverzameling er zijn, en hoe die opgevuld kunnen worden.
De Boekmanstichting kan die informatie ontsluiten in een databank via de website en daarnaast
periodiek een rapport publiceren, waarin idealiter het beste van De Cultuurindex en het beste
van ‘Cultuur in beeld/Het Culturele leven’ met elkaar wordt verenigd. In het verlengde van de
gezamenlijke kennisagenda en de rapportages is het belangrijk dat Boekman een platform voor
debat en reflectie biedt op het gebied van cultuurbeleid.
95

De raad hecht veel waarde aan cultuureducatie en -participatie en is van mening dat een
instelling voor het ondersteunen van deze activiteiten thuishoort in de ondersteuningsstructuur
van de culturele BIS. Hij ziet voor de ondersteuning twee hoofdactiviteiten die niet
noodzakelijkerwijs bij dezelfde instellingen hoeven te worden belegd. Het gaat ten eerste om het
ontsluiten, duiden en verder brengen van kennis en expertise, het aanjagen van nieuwe
initiatieven en deskundigheidsbevordering. En ten tweede het initiëren van en participeren in
onderzoek dat van belang is voor de sector en aanverwante sectoren.
Met betrekking tot de eerste hoofdactiviteit denkt de raad aan een
kenniscentrum/kennismakelaar die in het gefragmenteerde veld opereert op het kruispunt van
landelijk gespreide instellingen en partijen. De instelling staat in nauw contact met lokale en
provinciale partijen. Deze partijen hebben namelijk het beste zicht op de daadwerkelijke
initiatieven en programma’s en weten wat de noden en wensen in het veld zijn; sommige lokale
en provinciale instellingen verzamelen eveneens kennis. Informatiebehoeften worden
gezamenlijk scherp gearticuleerd.
Het landelijk kenniscentrum hoeft niet zozeer alle kennis en expertise in huis te hebben, maar
weet genoeg deskundigheid aan zich te binden om zijn taken te verrichten en nieuwe
ontwikkelingen te kunnen stimuleren en te agenderen. Het vervult een spilfunctie en
ondersteunt het netwerk tussen het landelijk kenniscentrum en provinciale en regionale
expertisecentra. Hiervoor staat het in nauw contact met de verschillende partijen. Het landelijk
kenniscentrum opereert meer vanuit een helicopterview. Op nationaal niveau wordt de kennis
van verschillende partijen bij elkaar gebracht en ontsloten. Het kenniscentrum is nauw
verbonden met de organisaties die zich bezighouden met de actualisering van het curriculum van
basis- en voortgezet onderwijs. Een dergelijke rol en positie van een landelijk, binnen de BIS
gesubsidieerd kenniscentrum sluit aan bij de ontwikkeling om in het nationale cultuurbeleid
meer rekening te houden met stedelijke cultuurregio’s.
Daarbij moet ook kritisch worden gekeken naar de rol die het FCP op dit gebied speelt en
eventuele overlap tussen beide instellingen. In de huidige situatie is het soms niet duidelijk bij
welke organisatie aangeklopt moeten worden voor bepaalde informatie. Het veld heeft behoefte
aan duidelijk herkenbare loketten en kenniscentra.
De tweede kernactiviteit voor de ondersteuning van cultuureducatie en -participatie is
onderzoek. Bij het LKCA is een structurele taak belegd op het gebied van onderzoek naar
cultuureducatie en -participatie. De raad onderkent dat onderzoek bijdraagt aan de kennisbasis
van het LKCA. Maar hij ziet ook dat de onderzoeksfunctie in de ondersteuningsstructuur
versnipperd is. Deze onderzoeksfunctie – inclusief de bijhorende financiering ervan – zou in de
ogen van de raad het beste ondergebracht kunnen worden bij het kenniscentrum voor
cultuurbeleid. Die instelling krijgt dan de opdracht een integrale onderzoeksagenda op te stellen
waar onderzoek naar cultuureducatie en -participatie onderdeel van uitmaakt.
De raad stelt voor om gedurende de komende subsidieperiode 2021 – 2024 een transitie te
maken naar een nieuwe invulling van de BIS-functie ‘kennisinstituut voor cultuureducatie en -
participatie’. De eerste helft van de subsidieperiode staat in het teken van onderzoek naar de
beste manier waarop deze instelling voor cultuureducatie en -participatie in de toekomst zijn rol
binnen een landelijk gespreid netwerk kan spelen, welke maatvoering daarbij landelijk en
regionaal past en welke rol FCP hierbinnen speelt. Daarnaast moet worden verkend hoe de
onderzoeksfunctie meer gebundeld kan worden belegd bij het kenniscentrum voor cultuurbeleid.
In de tweede helft van de subsidieperiode moet de nieuwe ondersteuningsstructuur op het
gebied van kennis vorm krijgen. Deze transitie moet volgens de raad plaatsvinden binnen de
financiële kaders die voor deze specifieke taken zijn belegd. De financiële middelen voor het
onderzoek zouden echter al met ingang van 2021 naar het kenniscentrum voor cultuurbeleid
overgeheveld moeten worden. Vanaf 2023 is de herziene taakverdeling en het bijbehorend
97

De raad ziet meerwaarde in het bewerkstelligen van synergie door binnen het ICB aan te sluiten
bij bovensectorale thema’s van het nationale beleid, zoals talentontwikkeling en publieksbereik
en thema’s op het gebied van censuur of cultuureducatie van kinderen. In thematische
vraagstukken kan Nederland een innovatieve bijdrage leveren en excellentie tonen en kan er
meer samenwerking op Europees niveau ontstaan.
Daarnaast moet er buiten de afspraken van het internationaal cultuurbeleid ruimte blijven bij de
fondsen voor maatwerk en initiatieven uit het veld om internationalisering te stimuleren en te
ondersteunen. Bij die instellingen zit immers de meeste kennis over internationalisering per
discipline. Buitengaats 3.0 is een hulpmiddel voor makers en instellingen om een beeld te geven
van de praktijk van internationalisering.
Internationalisering in stedelijke cultuurregio’s
De raad constateert dat internationalisering en internationale culturele samenwerking voor
veel makers en instellingen onderdeel uitmaakt van de dagelijkse praktijk. Ook voor
stedelijke cultuurregio’s is het een belangrijk aandachtspunt. In enkele profielen zien we de
aandacht voor het belang van internationalisering expliciet genoemd. De raad is wel van
mening dat in de regioprofielen de ambities voor internationale profilering nog sterker
kunnen worden beschreven om kansen beter te benutten.
De raad ziet dat feestelijke internationale vieringen vaak gunstig bijdragen aan
samenwerking in Nederland en aan internationale verbinding. Zo heeft Leeuwarden
Culturele Hoofdstad in 2018 een grote impuls gegeven aan de internationalisering van het
Friese culturele leven. In hetzelfde jaar stimuleerde het Europees jaar van het Cultureel
erfgoed de onderlinge samenwerking in Nederland om zich internationaler te profileren.
Het Erfgoedplatform van Kunsten ’92 gevormd door erfgoedorganisaties, stedelijke en
provinciale organisaties, DutchCulture en OCW zorgde in Nederland voor de verbinding.
De raad ziet dat bundeling van krachten en sturing belangrijk zijn om kleinere en nog
onervaren instellingen te stimuleren tot samenwerking. Ook de mogelijke toekenning van de
werelderfgoed status aan Nederlandse en grensoverschrijdende erfgoederen – Koloniën van
Weldadigheid, Uitbreiding Nieuwe Hollandse Waterlinie en Limes – bieden een belangrijke
gelegenheid voor nieuwe samenwerkingsverbanden binnen- en buiten Nederland.
Het is raadzaam dat stedelijke cultuurregio’s bij zulke internationale ambities gebruikmaken
van bestaande infrastructuren en samenwerkingsverbanden zoals de EU en Unesco. Bij het
Erfgoedjaar speelde een programma met tien prioriteiten waaronder Cultuureducatie.
Hiervoor hebben de EU en Unesco een programma ontwikkeld. De Nederlandse Unesco
Commissie is onder andere coördinator van het Unesco scholennetwerk met 50 deelnemende
scholen in Nederland ten opzichte van 10.000 scholen wereldwijd. Met thema’s als
wereldburgerschap en diversiteit van cultuuruitingen kan Nederland het eigen culturele
landschap veelzijdiger maken. Het programma Gedeeld Cultureel Erfgoed zet in op
kennisuitwisseling en de versterking van het erfgoedveld in zowel Nederland als de
partnerlanden en er is het verband van Unesco Creative Cities waarvan Utrecht als city of
literature deel uitmaakt. Ook het EU-programma Creative Europe, waar vanaf 2021 opnieuw
aanvragen voor gedaan kunnen worden, biedt door thema’s als vergroten van participatie aan
cultuur in Europa, grensoverschrijdende samenwerking en bijdrage aan banen en groei via de
culturele en creatieve sectoren mogelijkheden aan te sluiten bij landelijk en regionaal
cultuurbeleid. De raad constateert wel dat aanvraagprocedures met meerdere nationale en
internationale partners veel tijd en energie kosten. Hier is vereenvoudiging van procedures
op EU-niveau een aandachtspunt. De Creative Europe Desk van DutchCulture kan sterker
inzetten op het uitwisselen van ervaringen binnen Nederland.
99

OCW ondersteunt De Schoolschrijver projectmatig met een innovatiesubsidie van 135.000 euro.
De raad is van mening dat de bestaande infrastructuur van leesbevorderingsactiviteiten sterker
wordt als De Schoolschrijver structurele subsidie krijgt. Dan kunnen meer kinderen, zowel in het
basis- als voortgezet onderwijs, met de diverse programma’s worden bereikt. Om het potentieel
bereik van de programma’s en activiteiten volledig te benutten heeft de organisatie structureel
meer middelen nodig. De raad adviseert hiervoor structureel 0,5 miljoen euro vrij te maken. 
Ten tweede adviseert de raad De Schrijverscentrale te compenseren voor het bedrag dat deze
instelling niet langer van bibliotheekserviceverlener NBD|Biblion ontvangt. Het verlies van deze
financiële bijdrage brengt de uitvoering van – succesvolle – kernactiviteiten in gevaar.
Beide aanbevelingen zijn noodzakelijk om ervoor te zorgen dat deze organisaties hun kwaliteit
kunnen behouden en succesvolle leesbevorderingsactiviteiten kunnen uitbreiden naar het
voortgezet onderwijs en het mbo. De infrastructuur én het netwerk van organisaties die zich
richten op leesbevordering wordt erdoor verstevigd – dit is van belang gezien de negatieve
ontwikkeling van leesplezier en leesmotivatie onder jongeren, die de raad constateerde in zijn
recente advies ‘De daad bij het woord’ over letteren en bibliotheken. Er ontstaat dan ook meer
samenhang tussen de activiteiten en taken van de verschillende organisaties die alle vanuit een
eigen takenpakket hetzelfde doel nastreven: leesbevordering en het vergroten
van de geletterdheid.
De minister vraagt of verdere integratie van taken van het Nederlands Letterenfonds en de drie
ondersteunende instellingen noodzakelijk is. De raad acht een dergelijke integratie niet
wenselijk. Er is nu sprake van een sterk netwerk van partijen, met eigen taken die over het
algemeen goed worden uitgevoerd.
De raad is wel van mening dat er betere afstemming kan plaatsvinden tussen de instellingen die
zich bezighouden met leesbevordering. Dit zou kunnen leiden tot een meer geïntegreerde aanpak
van het thema leesbevordering. Om dit te bewerkstelligen, pleit de raad ervoor dat het
Letterenfonds enerzijds en De Schrijverscentrale en Stichting Lezen anderzijds – idealiter
aangevuld met De Schoolschrijver – hun plannen meer in samenhang opstellen.
Daarnaast grijpt de raad terug op de aanbeveling in het sectoradvies ‘De daad bij het woord’ om
een periodiek ‘Leesoverleg’ in te richten. Hierin kunnen beleidsmakers en organisaties in de
letteren-, onderwijs- en cultuursector met elkaar afstemmen over het beleid omtrent
leesbevordering. De ‘Leescoalitie’ vormt hiervoor een mooie basis, maar die zou uitgebreid
moeten worden met vertegenwoordigers van fondsen, het onderwijs, de wetenschap en andere
stakeholders zodat het hele letterenveld wordt bestreken, conform het gemeenschappelijke
‘Boekenoverleg’ in Vlaanderen. Een vertegenwoordiger namens het Rijk zou dit overleg
moeten voorzitten.
Voor verdere te nemen stappen, onder andere ter versteviging van de infrastructuur op het
gebied van de leesbevordering, verwijst de raad naar het advies dat hij samen met de
Onderwijsraad over dit onderwerp voorbereidt. Dit advies wordt naar verwachting in mei aan
de minister aangeboden.
101

Toekomst Cultuurbeleid / Cultuurbestel / Deel 4. Verdieping / Nieuwe omgang met musea en erfgoed
Nieuwe omgang met musea en erfgoed
Hieronder bespreken we een aantal capita selecta binnen de erfgoed- en museumsector. We
bespreken in de eerste plaats enkele kwesties naar aanleiding van vragen die de minister heeft
gesteld. Daarnaast vragen we aandacht voor een aantal andere zaken op het gebied
van erfgoed en musea.
Musea binnen de Erfgoedwet
De musea die een rijkscollectie beheren nemen een aparte plek in binnen het rijksgesubsidieerde
stelsel. Met ingang van 2016 zijn de behoud- en beheertaken en de huisvesting opgenomen in de
Erfgoedwet (EGW). Deze taken worden sindsdien niet langer gefinancierd in het kader van de
basisinfrastructuur en de kosten ervan zijn langjarig vastgesteld. Alleen de publiekstaken
(presentatie, educatie en dergelijke) van deze musea worden nog vanuit het BIS-budget voor vier
jaar gefinancierd vanuit de geëigende subsidiesystematiek: de instelling dient een plan in waar
de Raad voor Cultuur een advies over uitbrengt. Op grond van dat advies besluit de minister of
ze de publiekstaken van de instelling in het kader van de BIS subsidieert. Met ingang van de
subsidieperiode 2017 – 2020 worden de musea met een rijkscollectie op deze wijze gefinancierd.
In de aanloop naar de huidige subsidieperiode bestond er echter geen overeenstemming tussen
het ministerie en de musea over de toedeling van budgetten voor enerzijds de collectietaken in
het kader van de EGW en anderzijds de taken in het kader van de BIS.
In het najaar van 2018 is er naar aanleiding van een motie in de Eerste Kamer een werkgroep
ingesteld bestaande uit een vertegenwoordiging van OCW en de Museumvereniging over een
nieuwe verdeling. Deze werkgroep heeft gekeken wat in de ogen van de musea (binnen het
huidige budget) de reële kosten zijn die zij voor de behoud- en beheertaken maken.
Op grond van de conclusies van de werkgroep is de verdeling van de kosten voor behoud en
beheer enerzijds en voor de publiekstaken anderzijds flink verschoven. Terwijl het totale budget
voor de publiekstaken op dit moment 37 procent van het totale bedrag beslaat, zou het op grond
van de berekeningen van de werkgroep nog 20 procent van het budget voor musea bestrijken. De
kosten voor beheer en behoud van de collectie zouden navenant stijgen van 18 procent naar
[1]
35 procent.  Dit betekent dat het bedrag dat vanuit de basisinfrastructuur toebedeeld wordt
aan musea slinkt van 69,9 miljoen euro naar 37,4 miljoen euro.
De mate waarin de middelen van de BIS naar de EGW verschuiven verschilt van museum tot
museum. Er zijn musea waarbij er een substantiële (bij sommige musea zelfs complete!)
overheveling van de kosten naar de EGW plaatsvindt, daarentegen blijft met name bij kleinere
musea een groot percentage van de kosten gereserveerd voor presentatietaken.
De raad vindt het van eminent belang dat musea in staat worden gesteld om hun behoud- en
beheertaken optimaal uit te voeren en dat de overheid, die eigenaar is, zijn financiële
verantwoordelijkheid neemt. Daarom is de raad verheugd dat deze taken tegenwoordig langjarig
zijn ondergebracht onder EGW. Maar de raad is van mening dat de verschuiving van de
middelen in het kader van de EGW en de BIS dwingt tot een nieuwe visie op de financiering van
musea. Want als de nieuwe verdeling van de werkgroep wordt doorgevoerd, zal dat leiden tot
ongewenste neveneffecten: een gebrek aan inhoudelijk toezicht op het functioneren van een
aantal musea, en daarmee een ongelijkwaardige positie van sommige musea ten opzichte van
103

Ten eerste kan de minister dan voortaan minder gemakkelijk (op voorspraak van de raad)
besluiten om de publiekstaken van musea met een rijkscollectie niet langer financieel te
ondersteunen. Deze taken zijn dan immers in de wet vastgelegd en gekoppeld aan het feit dat het
museum een rijkscollectie beheert. Daarom vereist de beoordelingsronde die voorafgaat aan
toetreding van musea tot de erfgoedwet extra zorgvuldigheid.
Ten tweede verdienen Eye en Het Nieuwe Instituut, waarvan de collectietaken ook onder de
EGW vallen, een aparte behandeling. Die instellingen verrichten behalve taken op het gebied van
presentatie van de collectie ook taken als ondersteunende instelling van de filmsector
respectievelijk de ontwerpsector. Van deze twee instellingen zullen dus, naast de publiekstaken
die rechtstreeks verband houden met de collectie, nog apart ondersteuningstaken onderscheiden
moeten worden die in het kader van de BIS worden gesubsidieerd.
Rijksfinanciering van gemeentelijke en provinciale musea
De raad heeft in het sectoradvies ‘In wankel evenwicht’ bepleit dat ook niet-EGW-musea de
mogelijkheid krijgen om rijkssubsidie te verwerven. Er zijn immers veel musea die geen
rijkscollectie beheren, omdat hun collectie eigendom is van een gemeente of provincie, maar die
wel van (inter)nationaal belang zijn. Bijvoorbeeld vanwege hun unieke collectie, omdat ze
excellente tentoonstellingen organiseren die publiek uit binnen- en buitenland trekken en omdat
ze een belangrijke educatieve en maatschappelijke rol spelen binnen hun eigen regio. In de ogen
van de raad zouden zulke gemeentelijke en provinciale musea rijkssubsidie moeten kunnen
ontvangen: niet om bij te springen in de exploitatie of beheer en behoud van de collecties, maar
voor een aanvullende financiering van de publiekstaken die het (inter)nationale karakter van
zulke musea bestendigt en een extra impuls geeft. Te denken valt aan activiteiten op het gebied
van tentoonstellingen, educatie, het bereiken van nieuw publiek
en maatschappelijke activiteiten.
Daarnaast vindt de raad het belangrijk dat met name de musea die zich concentreren op
moderne en hedendaagse kunst en crossovers in de beeldende kunst hiervoor in aanmerking
komen. Er zijn immers slechts weinig EGW-musea die zich op dat deel van de beeldende kunst
richten. Met het oog op de verbreding van de canon die het rijk voorstaat, vindt de raad het
belangrijk dat het rijk hier ook zijn verantwoordelijkheid neemt.
De raad is van mening dat verspreid over het hele land musea gevestigd moeten zijn die door
middel van extra rijksfinanciering hun landelijke rol optimaal kunnen spelen. De raad pleit er
daarom voor in iedere stedelijke cultuurregio maximaal 3 musea te ondersteunen met een
bedrag van 0,25 miljoen euro per museum – met een maximum van 15 musea. Hiermee wordt
ook een betere spreiding bereikt van de direct met deze musea verbonden educatieve taken.
Musea kunnen hiervoor – op voorspraak van de stedelijke cultuurregio – een vierjarig plan
indienen dat de raad in het kader van de BIS-subsidieronde ter beoordeling wordt voorgelegd.
[2]
De raad ziet daarnaast de nood bij kleine en (in mindere mate) middelgrote musea.  Deze
instellingen kunnen bijdragen voor meerjarige programma’s aanvragen bij het Mondriaan
Fonds, maar het budget voor deze regeling schiet op dit moment tekort om alle kwalitatief
hoogstaande plannen te honoreren. Daarom pleit de raad ervoor dat het Mondriaan Fonds een
bedrag van 2 miljoen kan toevoegen aan het budget van een of meer regelingen die vooral ten
goede komen aan kleine en middelgrote musea.
Wetenschapsmusea en science centra
Wetenschapsmusea en science centra hebben een belangrijke betekenis voor de samenleving.
In de eerste plaats zijn het instellingen die een voorname rol spelen in de overdracht van
wetenschap naar een breed publiek. Ze kunnen op een laagdrempelige manier de processen en
resultaten van wetenschappelijk onderzoek tonen. Zo breed als het object van de wetenschap is,
105

Collectievorming, ­registratie en ­digitalisering binnen de rijkscollectie
Het beheer en behoud van collecties die eigendom zijn van het Rijk, of waar het Rijk
verantwoordelijkheid voor neemt, is sinds 2016 gewaarborgd in de Erfgoedwet. De raad
constateert dat deze collectie in het oog springende lacunes bevat. Vanwege de
ontstaansgeschiedenis ervan bevat zij weinig moderne en hedendaagse (toegepaste) kunst, naast
het RCE heeft slechts een enkel Erfgoedwet-museum veel van dergelijke kunstwerken
in zijn kerncollectie.
De raad vindt het belangrijk dat de beweging van vernieuwing en verbreding ook zijn weerslag
krijgt in het rijkscollectiebeleid. Daarbij zou het Rijk vooral aandacht moeten hebben voor
werken en collecties die buiten het blikveld van de gemeentelijke en provinciale collecties vallen.
Het aankoopbeleid van de EGW-musea en de RCE, die de beheerders van de rijkscollectie zijn,
zouden hier extra op moeten inzetten. Daartoe moeten het Nationaal Aankoopfonds en het
aankoopfonds van het Mondriaan Fonds structureel worden aangevuld zodat musea
daadwerkelijk meer in staat worden gesteld om aankopen te doen. De raad beschouwt dit als een
belangrijke investering in een toekomstig cultuurbeleid.
De minister heeft voor 2019 en 2020 extra middelen beschikbaar gesteld voor de digitale
toegankelijkheid van erfgoed, archieven en collecties, onder meer via een regeling bij het
Mondriaan Fonds, het FCP en het Stimuleringsfonds Creatieve Industrie. De raad juicht die
investeringen toe, maar constateert dat er op vele plekken in de cultuursector nog een grote
achterstand is op het gebied van registratie en digitalisering, zoals bijvoorbeeld in archieven van
het Nederlands Fotomuseum. De noodzakelijke extra middelen daarvoor becijferd en de huidige
beschikbare budgetten zijn ontoereikend. De raad pleit ervoor dat het Rijk een substantieel
bedrag reserveert om zulke achterstanden weg te werken, maar de raad is wel van mening dat
digitalisering hierbij innovatief ingezet moet worden.
Digitalisering creëert immers verbazingwekkend potentieel om publiek en onderzoekers op zeer
verschillende manieren te betrekken bij kunst en erfgoed. Er zijn private initiatieven die hieraan
een impuls geven zoals Google dat beeldende kunst digitaal wil ontsluiten. We zien echter ook
dat de museale en curatoriale praktijk geen gelijke tred hebben gehouden met de dynamiek in de
digitale beeldcultuur. Het is dringend noodzakelijk om deze kloof te overbruggen en
hedendaagse curatoriale praktijken en systemen te ontwikkelen die verder gaan dan het
traditionele, intern gerichte collectiebeheer. Dit vraagt om een specifieke impuls op het gebied
van digital curation. Dat zou tot uiting moeten komen in de nieuwe investeringsprogramma’s op
het gebied van digitalisering.
Beheer, behoud en presentatie van erfgoed in de ontwerpdisciplines
De raad maakt zich zorgen over het beheer en behoud van de bronarchieven van de
ontwerpsector. Zij vormen het geheugen van de sector en daar moet zorgvuldig mee om worden
gesprongen. Op dit moment is er geen beleid dat gericht is op het waarborgen van de
(bron)archieven van ontwerpers. In het verleden zijn er slechts enige ad hoc initiatieven op
dit terrein geweest.
De raad hecht er veel belang aan dat zulke archieven van bekende Nederlandse ontwerpers voor
de toekomstige generaties worden behouden en ontsloten. De raad juicht het dan ook toe dat de
minister recentelijk Het Nieuwe Instituut opdracht heeft gegeven om een verkenning uit te
voeren naar dergelijke archieven die van groot belang zijn en bedreigd worden. De resultaten van
dit onderzoek kunnen een basis vormen voor beleid gericht op behoud en beheer van belangrijke
ontwerparchieven.
107

hier vanzelfsprekend een taak. Eerder in dit advies gingen we al in op curriculum.nu en de
manieren waarop de educatieve werking van culturele instellingen kan worden versterkt.
Ook andere overheden hebben op het gebied van educatie een grote verantwoordelijkheid, die
mede op dit vlak manifest moet worden.
De raad ziet bij het versterken van het historisch democratisch bewustzijn een rol weggelegd
voor ProDemos, het huis voor democratie en rechtsstaat. Deze instelling is actief in heel
Nederland en werkt samen met gemeenten, provincies, rechtbanken en onderwijsinstellingen.
Uitbreiding van zijn taken naar de drie bijzondere gemeenten Bonaire, Saba en Sint Eustatius in
het Caribische deel van Nederland ligt voor de hand. ProDemos ontvangt subsidie van het
ministerie van Binnenlandse Zaken en Koninkrijksrelaties en een bijdrage van de Tweede
Kamer. Nu er sinds 2019 op de cultuurbegroting middelen zijn gereserveerd voor ‘scholenbezoek
aan het parlement’ is samenwerking met culturele instellingen en archieven in de ogen van de
raad een zinnige aanvulling op het werk van ProDemos. Culturele instellingen en archieven in
het hele land, inclusief Caribisch Nederland, kunnen vanuit hun perspectief invulling geven aan
het belang van democratie en rechtsstaat.
(Museale) voorziening voor het slavernijverleden
De raad vindt het slavernijverleden een belangrijk maatschappelijk onderwerp van nationaal
belang dat een plek verdient in het Nederlandse cultuurbestel.
De raad juicht toe dat de gemeente Amsterdam het initiatief heeft genomen om de eerste
stappen te zetten naar een (museale) voorziening over dit onderwerp. De raad constateert wel
dat dit initiatief nog in een prille fase verkeert. We zijn van mening dat het Rijk vanwege de
nationale betekenis en uitstraling van dit onderwerp actief moet participeren in de oprichting
van zo’n (museale) voorziening en haar financieel moet ondersteunen. Daarom pleit de raad
ervoor dat het Rijk nauw betrokken is bij de verkenning die de gemeente Amsterdam in de loop
van dit jaar gaat uitvoeren naar de wijze waarop het beste invulling gegeven kan worden aan
zo’n voorziening.
De raad wil voor die verkenning meegeven dat veel Nederlandse musea collecties hebben die
nauw vervlochten zijn met dit onderwerp, zoals het Rijksmuseum, het Museum voor
Wereldculturen en de maritieme musea in Nederland. Het ligt voor de hand dat deze instellingen
ook actief hun collecties vanuit dit perspectief tonen binnen hun eigen musea, en betrokken
worden bij een initiatief dat specifiek gericht is op het slavernijverleden.
Immaterieel erfgoed
De minister heeft enige specifieke vragen gesteld op het gebied van immaterieel erfgoed.
Het immaterieel erfgoed van gemeenschappen heeft erkenning gekregen in het
UNESCO-verdrag, dat Nederland heeft geratificeerd. Dit verdrag impliceert dat er op het gebied
van immaterieel erfgoed beleid wordt ontwikkeld en er een Inventaris voor het Koninkrijk der
Nederlanden wordt opgesteld, waartoe ook het Caribisch gebied behoort. Het proces van
erkenning en behoud verloopt bottom-up: de gemeenschappen dragen de verantwoordelijkheid
en de overheid faciliteert.
In Nederland geeft het Kenniscentrum Immaterieel Erfgoed Nederland (KIEN) sinds 2012
uitvoering aan de implementatie van het verdrag. KIEN heeft een Kennisagenda die bestaat uit
vijf onderzoekslijnen met als doel kennis te ontwikkelen ten behoeve van een betere borging van
immaterieel erfgoed. Het KIEN heeft inmiddels 242 uitingsvormen van
immaterieel erfgoed geïnventariseerd.
109

Voor bewoners blijkt het lastig een alternatief voorstel in te dienen voor de uitvoering van
collectieve voorzieningen. Het kabinet wil de gemeenten beter toerusten en dit instrument
uitbreiden en opschalen, maar ook verankeren door aanpassing van de Gemeentewet.
Een sterkere verankering van right to challenge zal meer mogelijkheden bieden aan burgers en
lokale verenigingen om zelf voorstellen in te dienen voor bijvoorbeeld het behoud, gebruik en
toegankelijkheid van erfgoed in hun directe omgeving en initiatieven met betrekking tot hun
immateriële erfgoed.
Ambachten in de ontwerpsector 
De minister vraagt de raad naar de positie van ambacht in de context van de
ontwerpsectoren, en of de huidige infrastructuur het ambacht voldoende ondersteunt.
Ambachtelijke kennis en vaardigheden staan in de belangstelling. Ontwerpers en makers, dat
zijn in dit geval vakmensen die een specifiek ambacht beheersen, werken in elkaars
verlengde. Er zijn ook zelf-producerende ontwerpers en materiaal-experimenterende
ontwerpers. De experimenteerdrift wordt aangewakkerd door bijvoorbeeld de introductie van
nieuwe technieken en materialen. Dit voedt de behoefte om kennis te delen. Daarnaast is er
een maatschappelijke makersbeweging die ondersteund wordt met lokale FabLabs.
Aan diverse vakopleidingen kunnen ambachten worden geleerd. Ook zijn er private
opleidingen zoals de Meester Coupeuropleiding.
In de huidige infrastructuur wordt via enkele instellingen veel aandacht geschonken aan
eigentijdse toepassingen van ambacht. Om te beginnen zijn er gerenommeerde instellingen
als het Textielmuseum in Tilburg en het Europees Keramisch Werkcentrum (EKWC) in
Oisterwijk, waar kennis over bepaalde productiegeschiedenissen en materiaalkennis
gekoppeld wordt aan eigentijdse opgaven en educatieve projecten. Ook in Het Nieuwe
Instituut worden zogenaamde maakevents georganiseerd.
Om ontwerpers, vakmensen en publiek te verbinden is de Crafts Council in het leven
geroepen. Dit is een platform met een meerledige missie, gericht op vernieuwing en
experiment, onderwijs en educatie en preservatie van oude technieken ten behoeve van
erfgoedbeheer. De Crafts Council richt zich op alle materialen en technieken, organiseert
events en verzorgt educatief materiaal. De Council onderhoudt internationaal contact
met zusterorganisaties.
In de infrastructuur is behoefte aan een verbinding tussen kennis van oude ambachten,
ontwikkeling van nieuwe materialen en procedures en de uitvoeringspraktijk van ontwerp.
Ambachtelijke kennis is essentieel voor het behoud (en restauratie) van erfgoed en er is een
groot publiek voor. Een platform zoals de Crafts Council heeft een verbindende functie in de
sector en verdient een structurele subsidie zoals die nu door het Stimuleringsfonds voor
Creatieve Industrie wordt verstrekt.
111

Bijlagen
Aanvraag Stelseladvies (pdf)
Adviesvraag Publiek (pdf) 
Aandachtspunten bij profielen 
van stedelijke regio’s (pdf)
113

De Raad voor Cultuur is het wettelijke 
adviesorgaan van de regering en  
het parlement op het terrein van kunst,  
cultuur en media. 
De raad is onafhankelijk en adviseert, 
gevraagd en ongevraagd, over actuele 
beleidskwesties en subsidieaanvragen.

