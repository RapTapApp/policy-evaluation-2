Regels met betrekking tot de terugkeer van vreemdelingen en vreemdelingenbewaring 
(Wet terugkeer en vreemdelingenbewaring) (34309) 
 
 
 
NADERE MEMORIE VAN ANTWOORD 
 
 
 
Inleiding 
 
De leden van de VVD-fractie hebben met interesse kennisgenomen van de memorie van antwoord en 
hebben nog enkele vragen. 
 
De leden van de D66-fractie hebben met interesse kennisgenomen van de memorie van antwoord en 
hebben nog enkele vragen. De leden van de fractie van ChristenUnie sluiten zich graag aan bij de 
vragen van de leden van de D66-fractie. 
 
De leden van de PVV-fractie hebben met interesse kennisgenomen van de memorie van antwoord en 
hebben nog enkele vragen. 
 
De leden van de fractie van de PvdA danken de regering voor de memorie van antwoord op het 
voorlopig verslag. Zij hebben tevens kennisgenomen van de brieven die de regering in de afgelopen 
maanden naar de Tweede Kamer heeft gestuurd over vreemdelingenbewaring. Naar aanleiding van 
het voorafgaande hebben de PvdA-fractieleden nog enkele aanvullende vragen bij het wetsvoorstel. 
 
De leden van de GroenLinks-fractie hebben met interesse kennisgenomen van de memorie van 
antwoord en hebben nog enkele vragen. 
 
Alvorens ik overga tot de beantwoording van de vragen, ga ik in op een aantal ontwikkelingen van de 
afgelopen periode die relevant zijn voor wat het wetsvoorstel regelt. Een belangrijk aandachtspunt is 
dat het wetsvoorstel op een aantal punten, gezien deze veranderde situatie, tekortschiet met name 
ten aanzien van de groep overlastgevende vreemdelingen die in asielzoekerscentra of de openbare 
ruimte en in bewaring voor grote problemen zorgt. Het gaat hierbij vaak om vreemdelingen afkomstig 
uit een veilig land van herkomst en het betreft veelal Dublin-claimanten. Het is deze groep die ook in 
de door uw Kamer georganiseerde hoorzitting over het wetsvoorstel ruime aandacht kreeg en die vele 
fracties in uw Kamer zorgen baart. Dat deze groep stevig moet worden aangepakt was tevens het 
breed gedeelde politieke gevoelen in het plenair debat met de Tweede Kamer over de onveilige 
1
werksituatie in azc’s als gevolg van overlastgevende asielzoekers op 18 april 2019.  
 
Hoewel overlastgevend gedrag van alle tijden is en binnen vrijwel elke groep van mensen voorkomt, 
was de overlast die werd ervaren toen het wetsvoorstel in 2013 werd ontwikkeld en in de daarop 
volgende jaren, naar zijn aard en omvang nog niet dermate disproportioneel groot als sinds 2016 
binnen de asielketen het geval is. Het is belangrijk dat een nieuw wettelijk kader voor terugkeer en 
vreemdelingenbewaring effectieve maatregelen biedt om deze groep overlastgevers aan te pakken en 
in het algemeen kan meebewegen met de steeds veranderende instroom van asielzoekers en 
populatie in vreemdelingenbewaring. Daarom wordt momenteel gewerkt aan een nieuw wetsvoorstel 
dat onderhavig wetsvoorstel op een aantal punten meer laat aansluiten bij de praktijk van vandaag. 
Dit met het doel uiteindelijk een wetgevingspakket te bieden dat recht doet aan het uitgangspunt van 
een humane vreemdelingenbewaring, maar waarbij tegelijkertijd daadkrachtig kan worden opgetreden 
tegen personen die overlast veroorzaken, zowel in als buiten een locatie van vreemdelingenbewaring.  
 
De aanpassing zal ten eerste zien op een wijziging van het afwegingskader voor vrijheidsbeperking 
van vreemdelingen. In hoofdstuk 5 van de Vreemdelingenwet 2000 zijn de vrijheidsbeperking en 
vrijheidsontneming van vreemdelingen geregeld, waarbij diverse onderdelen van diverse EU-richtlijnen 
zijn omgezet in het nationale recht. Hoofdstuk 5 wordt met het wetsvoorstel ingrijpend aangepast. 
Met het onderhavige wetsvoorstel is in 2013 en volgende jaren getracht de inzet van 
                                                
1
 Handelingen II, 2018/2019, nr. 77, onderwerpen 6 en 9.  
1 
 

wordt dat het gaat om een wettelijke voorziening voor uitzonderingssituatie en slechts bedoeld voor 
gevallen waarin afwijking strikt noodzakelijk is. 
 
Een derde punt van aanpassing betreft het aanvullen van het nieuwe wettelijke kader met een 
nationale grondslag voor vreemdelingenbewaring voor die vreemdelingen die niet vallen onder het 
toepassingsbereik van de EU-Terugkeerrichtlijn, de EU-Opvangrichtlijn of de Dublinverordening. 
Nederland heeft de afgelopen tijd te maken met ook nog een andere vorm van overlast, namelijk in de 
publieke ruimte en veroorzaakt door vreemdelingen die hier illegaal verblijven maar die in een andere 
lidstaat een verblijfsstatus hebben. Deze secundaire migratie brengt een oneigenlijke belasting van de 
Nederlandse voorzieningen mee. Daarnaast gaat het in voorkomende gevallen om rondtrekkende 
statushouders die EU-breed in diverse lidstaten voor problemen zorgen. Ook Unieburgers veroorzaken 
soms overlast. Het is voor beide groepen belangrijk dat men vertrekt naar het land van herkomst of 
naar het land dat de verblijfsstatus heeft verleend, eventueel met dwang en voorafgaande bewaring 
indien noodzakelijk. Thans ontbreekt een specifiek voor deze gevallen bedoelde nationale grondslag in 
de Vreemdelingenwet 2000. De formulering van het voorliggende wetsvoorstel sluit aan bij de 
detentiebepalingen in de EU-Dublinverordening, de EU-Terugkeerrichtlijn en de EU-Opvangrichtlijn. 
Het is van belang dat buiten twijfel wordt gesteld dat de detentietitels ook andere groepen kunnen 
omvatten waarvoor gedwongen verwijdering in voorkomende gevallen de passende maatregel is. Met 
het wetsvoorstel dat in voorbereiding is, kan deze grondslag worden toegevoegd aan het pallet van 
hoofdstuk 5 van de Vreemdelingenwet 2000. 
 
Vreemdelingenbewaring als ultimum remedium 
 
Vragen 1 en 2 VVD 
De leden van de VVD-fractie constateren dat het instrument vreemdelingenbewaring nu expliciet als 
ultimum remedium wordt opgenomen in de voorgestelde nieuwe wet, anderzijds klinken er geluiden 
dat vreemdelingenbewaring alsnog vaak zal worden toegepast. In welke mate verwacht de regering 
dat het instrument vreemdelingenbewaring zal worden toegepast in de nieuwe situatie? In welke mate 
verschilt dat van de huidige situatie?  
 
Het wetsvoorstel beoogt een aantal elementen die in de jurisprudentie zijn uitgekristalliseerd vast te 
leggen in de wet. Dat brengt dus een bevestiging van de bestaande praktijk met zich mee, maar geen 
uitbreiding van de materiële ruimte die er is om in bewaring te stellen. Dat is ook niet mogelijk omdat 
de EU-Terugkeerrichtlijn een dwingend juridisch kader geeft voor inbewaringstelling met het oog op 
het beschikbaar houden van een vreemdeling voor uitzetting. Het Nederlandse wettelijke kader en de 
uitvoeringspraktijk dienen vanzelfsprekend binnen de grenzen van de EU-Terugkeerrichtlijn te blijven. 
Hierbij wordt wel opgemerkt dat het wetsvoorstel het afwegingskader voor inbewaringstelling en de 
regels omtrent minder dwingende terugkeermaatregelen beter laat aansluiten bij de EU-
Terugkeerrichtlijn. Door verduidelijking van de nationale implementatie zal in de praktijk het totale 
palet aan terugkeermaatregelen dat kan worden ingezet, beter kunnen worden toegepast. Bewaring is 
daarbij geen doel op zich, maar een (uiterst) middel, het gaat erom of de vreemdeling daadwerkelijk 
vertrekt. Indien dit effectief kan worden bereikt op andere manieren, zoals bijvoorbeeld door het 
voeren van terugkeergesprekken in combinatie met een vrijheidsbeperkende maatregel, dan is dit 
vanuit het oogpunt van proportionaliteit de aangewezen weg. 
Verder kan de uitbreiding van de termijn voor de ophouding voor vreemdelingen van zes naar negen 
uur mogelijk met zich meebrengen dat er iets vaker dan thans het geval is tot in bewaringstelling 
wordt overgegaan, omdat in de huidige situatie in sommige gevallen door tijdsgebrek niet in bewaring 
wordt gesteld.  
 
Vraag 3 D66 en PvdA 
De regering zegt in de memorie van antwoord toe dat er een actueel overzicht zal worden opgesteld 
van de toepassing van de alternatieve terugkeermaatregelen alsmede van de effectiviteit van deze 
maatregelen. De leden van de D66-fractie vragen de regering of dit overzicht inmiddels beschikbaar 
is. Ook de leden van de PvdA-fractie vragen de regering wanneer zij verwacht dit overzicht 
beschikbaar te hebben. 
 
Tijdens de behandeling van het wetsvoorstel in de Tweede Kamer heeft mijn ambtsvoorganger 
toegezegd om een actueel overzicht op te stellen van de toepassing van de alternatieve 
terugkeermaatregelen alsmede van de effectiviteit van deze maatregelen. In de memorie van 
3 
 

om aan te nemen dat een onderdaan van een derde land jegens wie een terugkeerprocedure loopt, 
zich zal onttrekken aan het toezicht”.  
In welke gevallen een vreemdeling met het oog op terugkeer in bewaring kan worden gesteld is 
opgenomen in de Vreemdelingenwet 2000. Met het onderhavige wetsvoorstel wordt hierbij nauwer 
aangesloten bij de formulering van de EU-Terugkeerrichtlijn (zie het voorgestelde artikel 59 van de 
Vreemdelingenwet 2000). Bij vertrekplichtige vreemdelingen dient sprake te zijn van ofwel een risico 
op onttrekking ofwel van ontwijking of belemmering van de voorbereiding van de terugkeer of de 
verwijderingsprocedure. Bovendien is bewaring alleen mogelijk indien lichtere terugkeermaatregelen 
niet effectief kunnen worden toegepast (het voorgestelde artikel 58, eerste lid, van de 
Vreemdelingenwet 2000). Bij deze beoordeling vindt een belangenafweging plaats. Uiteraard moet er 
zicht op uitzetting zijn. In artikel 5.1b van het Vreemdelingenbesluit 2000 is dit afwegingskader voor 
inbewaringstelling nader uitgewerkt. Uit de aldaar geformuleerde zware en lichte gronden wordt 
duidelijk in welke situaties sprake kan zijn van een risico op onttrekking of het niet meewerken aan 
terugkeer. Hiermee is wel degelijk sprake van objectieve, vooraf in wetgeving vastgestelde criteria. 
Daarnaast wordt met een belangenafweging beoordeeld of een lichter middel effectief kan worden 
toegepast. Ook wordt bezien of aan het criterium van zicht op uitzetting wordt voldaan. Eerst wanneer 
aan al deze voorwaarden is voldaan kan een bewaringsmaatregel worden opgelegd. Het 
afwegingskader voor inbewaringstelling zoals dat is opgenomen in de wet en het besluit is aldus in 
overeenstemming met de relevante EU-wetgeving en de jurisprudentie hierover. De mening dat het in 
het Vreemdelingenbesluit 2000 zou gaan om generieke gronden die verder reiken dan de bepalingen 
van de EU-Terugkeerrichtlijn wordt niet gedeeld. Deze gronden betreffen immers een uitwerking van 
het in de EU-Terugkeerrichtlijn genoemde risico op onderduiken dan wel ontwijking of belemmering 
van de terugkeerprocedure. Het gaat hier steeds om gronden waaruit in het individuele geval blijkt dat 
er een risico op onttrekking bestaat of dat het specifieke individu niet mee zal werken aan terugkeer. 
Dit wordt in een besluit tot inbewaringstelling dan ook individueel gemotiveerd, welke motivering door 
de vreemdeling kan worden betwist. Indien de vreemdeling deze individuele motivatie in beroep 
bestrijdt zal de rechter vol toetsen of de gronden voor bewaring, mede gelet op het gedrag van de 
vreemdeling, terecht zijn tegengeworpen. Er is dan ook geen aanleiding om deze gronden te 
heroverwegen. 
 
Vrijwillige terugkeer is in iedere stand van het terugkeerproces mogelijk. Aan vreemdelingen die een 
terugkeerbesluit opgelegd krijgen wordt in beginsel een termijn van 28 dagen geboden om Nederland 
4
te verlaten, tenzij één van de wettelijke uitzonderingen van toepassing is. Hiermee wordt de 
vreemdeling in de gelegenheid gesteld Nederland zelfstandig te verlaten en te voldoen aan de 
vertrekplicht die op hem of haar rust. Dat betekent echter niet dat de vreemdeling na dat moment 
niet meer vrijwillig kan of mag terugkeren. Vrijwillig vertrek staat altijd voorop. Uitdrukkelijk is zelfs 
voorzien in de mogelijkheid van onderdak op de VBL, voor vreemdelingen die willen werken aan hun 
vertrek. De periode van onderdak kan in beginsel tot 12 weken duren, dus langer dan de 
vertrektermijn. Indien er indicaties zijn van onttrekking aan het toezicht en/of het tegenwerken van 
het vertrek, kan worden overgegaan tot vreemdelingenbewaring. Het daadwerkelijk overgaan tot 
vreemdelingenbewaring hangt telkens af van de individuele omstandigheden van de zaak. Aspecten 
die bij de beoordeling of de vreemdeling bereid is te vertrekken worden meegenomen zijn onder meer 
hoelang een vreemdeling in Nederland verblijft, de verklaringen van de vreemdeling over zijn 
bereidheid tot vertrek, het nakomen van eerder opgelegde lichtere terugkeermaatregelen of het al dan 
niet overleggen van documenten die de identiteit en nationaliteit bevestigen.  
 
Ook als vreemdelingenbewaring is opgelegd, wordt vrijwillig vertrek niet uitgesloten. 
Vreemdelingenbewaring wordt opgeheven als door de vreemdeling duidelijk en geloofwaardig is 
aangetoond dat hij of zij daadwerkelijk zelfstandig zal vertrekken. Van een in bewaring gestelde 
vreemdeling wordt wel minder snel aangenomen dat deze bereid is om terug te keren. Bij oplegging 
van de bewaringsmaatregel is immers gemotiveerd aangegeven dat er sprake is van een risico op 
onderduiken dan wel het ontwijken of belemmeren van de terugkeerprocedure. Het is aan de 
vreemdeling om aannemelijk te maken dat hiervan niet langer sprake is. De enkele mededeling dat 
iemand actief wil werken aan terugkeer is daarbij onvoldoende. Uit de aantoonbare gedragingen van 
de vreemdeling dient te blijken dat de vreemdeling aan zijn terugkeer werkt. Dat kan bijvoorbeeld 
door het aantonen van de identiteit en nationaliteit of het meewerken aan het verkrijgen van een 
                                                
4
 Artikel 62, tweede lid, van de Vreemdelingenwet 2000. 
5 
 

Het is zeker niet zo dat alle personen in bewaring per definitie kwetsbaar zijn of dat bewaring hen 
kwetsbaar maakt. Met de nieuwe norm van het voorgestelde artikel 58a van de Vreemdelingenwet 
2000 (die zoals vermeld al in de praktijk wordt toegepast als uitwerking van jurisprudentie van de 
Afdeling Bestuursrechtspraak van de Raad van State) wordt wel meer dan voorheen rekening 
gehouden met bijvoorbeeld medische omstandigheden en gezinsomstandigheden. Er moet bij de 
inbewaringstelling ook altijd de open vraag worden gesteld of er omstandigheden zijn in relatie tot de 
medische toestand van de vreemdeling of met betrekking tot zijn gezins- of familieomstandigheden 
waar rekening mee moet worden gehouden. Zo zal iemand met naaste familie eerder in aanmerking 
komen voor een alternatieve maatregel met meldplicht terwijl hij bij die familie verblijft. 
 
Onderzoek naar detentieongeschiktheid kan feitelijk pas worden uitgevoerd in de context van 
bewaring zelf. Kernvraag hier is immers of binnen de specifieke bewaringsomstandigheden de 
benodigde zorg geleverd kan worden. Detentieongeschiktheid is dan ook een dynamisch begrip 
waarvoor geen vaste definitie bestaat. Zo leidt rolstoelafhankelijkheid niet automatisch tot de 
vaststelling van ongeschiktheid voor bewaring, maar zal eerst worden bezien of met een aangepaste 
verblijfsruimte een oplossing kan worden geboden. Ook kan in bepaalde gevallen bijvoorbeeld met 
plaatsing op een afdeling voor bijzondere opvang tegemoet worden gekomen aan specifieke 
zorgbehoeften die in de reguliere bewaringsvorm niet kunnen worden geboden. De medisch adviseurs 
van het Bureau Individuele Medische Advisering die over eventuele detentieongeschiktheid advies 
uitbrengen, beoordelen wat de zorgbehoefte is en in hoeverre deze binnen de detentievoorziening 
geleverd kan worden (of binnen specialistische voorzieningen zoals het Justitieel Centrum voor 
Somatische Zorg of een Penitentiair Psychiatrisch Centrum). Het risico op gezondheidsschade die kan 
ontstaan door voortzetting van de vreemdelingenbewaring wordt hier nadrukkelijk bij meegewogen. In 
artikel 25, derde lid, van het wetsvoorstel wordt voorzien in een nieuwe mogelijkheid van een 
onderzoek naar detentieongeschiktheid op verzoek van de inrichtingsarts of bijvoorbeeld door de 
advocaat namens de vreemdeling. Het betreft hier de borging van een werkwijze die in de praktijk 
reeds wordt toegepast. 
 
In reactie op de door de leden van de PvdA-fractie gesuggereerde kwetsbaarheidstoets het volgende. 
Voor een vreemdeling die ernstige gezondheidsklachten heeft wordt een zorgvuldige afweging 
gemaakt of niet met een lichter middel kan worden volstaan. Wanneer een lichter middel niet tot het 
vertrek leidt, kan bewaring aan de orde zijn. Door de met het wetsvoorstel voorgestelde verlenging 
van de termijn van ophouding op grond van artikel 50 van de Vreemdelingenwet 2000 heeft de in 
bewaring stellende ambtenaar meer tijd om te komen tot een zorgvuldige afweging om 
vreemdelingenbewaring dan wel een lichter middel toe te passen. De periode van ophouding dient 
tevens te worden benut om bij de afweging eventuele bijzondere, individuele aspecten, zoals ziekte, 
mee te laten wegen. Mocht een vreemdeling dermate ziek zijn dat een inbewaringstelling niet aan de 
orde is, dan zal bekeken worden welke maatregel dan getroffen kan worden. Omdat de ophouding zo 
kort mogelijk dient te zijn en verlenging op grond van het voorgestelde artikel 50, vierde lid, van de 
Vreemdelingenwet 2000 slechts kan plaatsvinden in het kader van het vermoeden dat de opgehouden 
persoon geen rechtmatig verblijf heeft, is verlenging in verband met een 
detentieongeschiktheidsonderzoek niet aan de orde. Zoals hiervoor aangegeven kan dit ook feitelijk 
pas in de instelling zelf worden beoordeeld. Verder is er altijd sprake van een medische intake bij 
binnenkomst in de inrichting voor vreemdelingenbewaring.  
 
In iedere maatregel van bewaring wordt een kenbare belangenafweging gemaakt, waarin de uit het 
dossier bekende feiten en omstandigheden en de verklaringen van de vreemdeling worden betrokken. 
Indien uit het dossier of anderszins blijkt dat sprake is van een vreemdeling die in een bijzondere of 
kwetsbare positie verkeert of indien de vreemdeling aannemelijk heeft gemaakt dat hij in een 
bijzondere of kwetsbare positie verkeert, moet in de motivering van het besluit tot inbewaringstelling 
blijken op welke wijze deze omstandigheden bij de besluitvorming zijn betrokken (zie ook het 
voorgestelde artikel 58a tweede lid, van de Vreemdelingenwet 2000). Als geen bijzondere 
omstandigheden bekend zijn en hierover ook geen verklaringen worden afgelegd, dan kan volstaan 
worden met een kruisje bij het vakje ‘er zijn geen omstandigheden aangevoerd die zouden moeten 
leiden tot het opleggen of voortzetten van een minder dwingende maatregel’. Er vindt geen registratie 
plaats van maatregelen waarin omstandigheden aangevoerd worden die nopen tot een (extra) 
overweging en maatregelen waarin dat niet het geval is. Er kan dus geen overzicht gegeven worden 
van de aantallen van de afwegingen en de aard van deze afwegingen. 
 
7 
 

Deze leden vragen de regering of zij heeft kennisgenomen van de alternatieven voor 
vreemdelingenbewaring, met name voor kinderen zoals die zijn aangedragen door de International 
Coalition against Detention in andere Europese landen. Zou de regering willen aangeven of er voor 
Nederland lessen te leren zijn uit deze internationale ervaringen met alternatieven voor 
vreemdelingenbewaring? 
 
Uiteraard neem ik kennis van internationale ontwikkelingen en publicaties met betrekking tot 
alternatieven voor vreemdelingenbewaring. Zo heeft Nederland bijvoorbeeld deelgenomen aan een 
7
expert committee van de Raad van Europa over dit onderwerp. Gebleken is dat in sommige landen 
andere definities worden gehanteerd, waardoor de indruk ontstaat dat zij vaker alternatieven 
toepassen. Bovendien zijn niet alle lidstaten van de Raad van Europa gebonden aan de regelgeving 
van de Europese Unie. 
 
In Nederland moet, bij een besluit tot bewaring, altijd worden afgewogen of een lichtere 
(toezicht)maatregel aan de orde is. Als een dergelijke lichtere maatregel kan worden toegepast om de 
uitzetting te effectueren, zal deze ook worden toegepast. Aanbevelingen om voor (gezinnen met) 
minderjarige kinderen altijd een alternatieve terugkeermaatregel toe te passen vind ik daarom te 
vergaand. Dit zou ook de effectiviteit en geloofwaardigheid van het terugkeerbeleid ondermijnen. Ik 
wijs er op dat er een aanzienlijk aantal gezinslocaties in Nederland zijn ingericht waar gezinnen met 
minderjarige kinderen verblijven, waarvan het merendeel de (eerste) asielprocedure al heeft afgerond 
en vertrekplichtig is. Daartegenover staat één gesloten gezinsvoorziening. Deze verhouding illustreert 
de nadruk die in het Nederlandse beleid al ligt op andere vormen van toezicht. Er moet echter een 
mogelijkheid blijven bestaan om, mits aan de voorwaarden is voldaan en zo kort mogelijk, 
vreemdelingenbewaring toe te passen. Daarbij moet worden benadrukt dat kortdurende 
vreemdelingenbewaring in afwachting van de daadwerkelijke uitzetting ook in het belang van het kind 
kan zijn. Hiermee kan worden voorkomen dat het gezin vlak voor de beoogde uitzetting met 
onbekende bestemming vertrekt en in de illegaliteit terechtkomt. 
 
Vragen 17 tot en met 20 PvdA 
De leden van de PvdA-fractie constateren dat in artikel 43, lid 2d van het wetsvoorstel staat vermeld 
dat gezinnen en niet-begeleide minderjarigen het recht hebben gedurende ten minste 10 uur per week 
bezoek te ontvangen op in de huisregels vastgestelde tijden en plaatsen. In de brief van 22 februari 
2019 aan de Tweede Kamer staat vermeld dat er vanaf het moment van plaatsing in 
vreemdelingendetentie dagelijks gelegenheid is om bezoek te ontvangen vanaf het moment dat het 
gezin met minderjarige kinderen dan wel alleenstaande minderjarige vreemdelingen in detentie 
8
worden geplaatst. Is de regering voornemens via een nota van wijziging deze verruiming van het 
voorgenoemde artikel te verankeren in de wet? Zo ja, wanneer is deze wijziging te verwachten? Zo 
niet, hoe kan voorkomen worden dat in detentiecentra de bezoekregels minder ruim zijn weergegeven 
dan de regering beoogt? Hoe kan daarbij gezorgd worden dat gezinnen en minderjarige 
vreemdelingen in detentie op de hoogte zijn van hun recht op dagelijks bezoek vanaf het moment van 
plaatsing in een detentiecentrum, zo vragen de PvdA-fractieleden. 
 
Wijziging van het wetsvoorstel is niet nodig: het gaat in het wetsvoorstel immers steeds om het 
minimumaantal uren bezoek waarop de vreemdeling recht heeft. Een hoger aantal bezoekuren is niet 
in strijd met het wetsvoorstel. In inrichtingen voor vreemdelingenbewaring krijgen de vreemdelingen 
altijd de mogelijkheid om gebruik te maken van het wettelijk minimale aantal bezoekuren. Daarnaast 
wordt, zoals ook vermeld staat in de memorie van antwoord, indien mogelijk een hoger aantal 
bezoekuren aangeboden: mocht er in een bepaalde week weinig bezoek zijn aangevraagd, dan ligt het 
voor de hand dat de vreemdelingen die daar prijs op stellen meer bezoek mogen ontvangen. Waar 
mogelijk wordt voldaan aan verzoeken om extra bezoek te mogen ontvangen, zeker teneinde afscheid 
te nemen wanneer een uitzetting aanstaande is. Op deze wijze worden de bezoekregels, waar 
mogelijk, ruimer ingezet dan het wettelijke minimum. Verder biedt het wetsvoorstel het recht van de 
vreemdeling om 24 uur per dag te bellen en gebeld te worden en op de in de inrichting beschikbare 
Pc’s gebruik te maken van audiovisuele communicatie via internet (vergelijkbaar met Skypen en 
Facetime). 
 
                                                
7
 https://rm.coe.int/legal-and-practical-aspects-of-effective-alternatives-to-detention-in-/16808f699f 
8
 Kamerstukken II, 2018-2019, 16937/27062, Nr. 2473, blz. 2.  
9 
 

Met de inbewaringstelling van gezinnen met kinderen en amv’s wordt niet lichtzinnig omgegaan. Met 
het wetsvoorstel wordt de definitie van kwetsbare personen uit de EU-Opvangrichtlijn geïncorporeerd 
in de Vreemdelingenwet 2000. Minderjarigen vallen onder deze definitie. Het nieuwe artikel 58a van 
de Vreemdelingenwet 2000 garandeert vervolgens dat indien uit het dossier of anderszins blijkt dat 
sprake is van een vreemdeling die in een bijzondere of kwetsbare positie verkeert of indien de 
vreemdeling aannemelijk heeft gemaakt dat hij in een bijzondere of kwetsbare positie verkeert, uit het 
besluit tot inbewaringstelling moet blijken op welke wijze deze omstandigheden bij de besluitvorming 
zijn betrokken. Bovendien blijft inbewaringstelling achterwege indien inbewaringstelling in verband 
met de bijzondere of kwetsbare positie van de vreemdeling onredelijk bezwarend zou zijn. 
 
Specifiek voor amv’s geldt, anders dan voor gezinnen met minderjarige kinderen, geen 
maximumtermijn van twee weken voor de duur van de bewaring. Daarbij wordt wel benadrukt, zoals 
hiervoor al aangegeven, dat vreemdelingenbewaring van amv’s, evenals bewaring van gezinnen met 
minderjarige kinderen, altijd een uiterst middel is dat slechts onder strikte voorwaarden kan worden 
aangewend ingeval een vreemdeling niet zelfstandig wil terugkeren. Voor amv’s geldt, aanvullend aan 
de algemene voorwaarden voor inbewaringstelling het volgende staande beleid. Ten eerste kunnen zij 
alleen in bewaring worden gesteld als er sprake is van zwaarwegende belangen. Het gaat hierbij om 
de volgende situaties: de amv is verdacht van of veroordeeld voor een misdrijf of het vertrek van de 
minderjarige kan uiterlijk binnen veertien dagen gerealiseerd worden (dan geldt uiteraard de termijn 
van maximaal twee weken) of de minderjarige is eerder met onbekende bestemming vertrokken uit de 
opvang dan wel heeft zich niet gehouden aan een opgelegde meldplicht of vrijheidsbeperkende 
maatregel. Daarbij komt dat bij in het toezicht aangetroffen amv’s, anders dan bij amv’s die bij het 
COA verblijven, vaak nog enige extra tijd nodig is om zorg te dragen voor adequate opvang in het 
land van herkomst. Ten tweede is het streven om altijd zo kort mogelijk te detineren. Ten slotte: het 
gemiddelde van 21 dagen betrof het gemiddelde tot en met november 2018. Over heel 2018 ligt de 
gemiddelde verblijfsduur lager, namelijk 19 dagen. Ongeveer 75% van de amv’s verbleef in 2018 niet 
langer dan 14 dagen in bewaring.  
 
Veiligheid en beheersbaarheid 
 
Vraag 26 VVD 
In het wetsvoorstel wordt aangegeven dat het strafrechtelijke karakter van vreemdelingenbewaring 
wordt weggenomen, anderzijds zijn er dwangmaatregelen nodig om de orde te kunnen handhaven 
binnen een detentiecentrum. De VVD-fractieleden vragen of de regering zou kunnen uitleggen waarom 
er, ondanks de dwangmaatregelen, geen sprake is van een strafrechtelijk karakter van 
vreemdelingenbewaring? 
 
Het nieuwe regime voor vreemdelingenbewaring is op onderdelen ontleend aan de Penitentiaire 
beginselenwet (hierna Pbw), aangezien verblijf in een gesloten setting nu eenmaal altijd bepaalde 
beheers- en veiligheidsmaatregelen met zich meebrengt. Deze zijn nodig ter bescherming van de 
vreemdeling zelf, het personeel en de andere ingeslotenen.  
 
Dat sprake is van beheers- en dwangmaatregelen betekent niet dat vreemdelingenbewaring een 
strafrechtelijk karakter heeft. Er dient ten eerste een onderscheid te worden gemaakt tussen enerzijds 
inbewaringstelling als dwangmaatregel geregeld in de Vreemdelingenwet 2000 en anderzijds het 
regime dat geldt in inrichtingen voor vreemdelingenbewaring (thans nog geregeld in de Pbw). Ook 
onder de huidige wetgeving is vreemdelingenbewaring als zodanig een bestuursrechtelijk en niet een 
strafrechtelijk instrument. Vreemdelingenbewaring heeft, voor zover het vertrekplichtige 
vreemdelingen betreft, maar één doel: de vreemdeling die geen gehoor geeft aan zijn vertrekplicht 
beschikbaar houden voor uitzetting naar het land van herkomst of een ander land waar de toegang 
geborgd is. Als er geen zicht is op uitzetting, bijvoorbeeld omdat het land van herkomst niet wil 
werken aan de gedwongen terugkeer van zijn onderdanen, is vreemdelingenbewaring niet mogelijk. 
Vreemdelingenbewaring is dus bijvoorbeeld niet bedoeld voor de tenuitvoerlegging van een 
strafrechtelijke veroordeling (vreemdelingen in de strafrechtsketen, hierna: VRIS-ers). 
 
Omdat vreemdelingenbewaring met het oog op uitzetting een bestuursrechtelijke maatregel is, schrijft 
de EU-Terugkeerrichtlijn voor dat sprake dient te zijn van een passend regime en dat voor de 
bewaring in de regel gebruik wordt gemaakt van speciale inrichtingen voor vreemdelingenbewaring. 
Indien dat niet mogelijk is en gebruik moet worden gemaakt van een gevangenis, moeten de in 
11 
 

asielzoeker standaard het terrein van een (opvang)locatie niet mag verlaten, is dat immers een vorm 
van vrijheidsontneming. 
 
Met betrekking tot de vraag over de positie van de burgemeester die als verdachte zou worden 
beschouwd in geval wordt opgetreden kan het volgende worden aangegeven. De burgemeester is 
verantwoordelijk voor de handhaving van de openbare orde in zijn gemeente. Ik heb er begrip voor 
dat hij in dit kader zo ruim mogelijk gebruik maakt van de bevoegdheden die de Gemeentewet en 
andere relevante wetgeving hem bieden. Ik heb er ook begrip voor dat hij onder omstandigheden de 
grenzen van zijn bevoegdheid opzoekt, maar uiteindelijk zal ook de burgemeester deze grenzen 
dienen te respecteren als de rechter na een beroep van belanghebbenden oordeelt dat zij zijn 
overschreden. Ook kan niet worden voorkomen dat een burger die meent dat de burgemeester jegens 
hem een strafbaar feit heeft begaan, daarvan aangifte doet. Zoals de burgemeester zelf ook opmerkt, 
is in casu de zaak door het openbaar ministerie geseponeerd en is het beklag over niet-vervolging 
(artikel 12 van het Wetboek van Strafvordering) door het Gerechtshof afgewezen.  
 
Deze gebeurtenissen en de juridische nasleep onderstrepen echter wel het belang van een 
eigenstandige bevoegdheid in de Vreemdelingenwet 2000 om specifiek ten aanzien van vreemdelingen 
de vrijheid van beweging te beperken indien het belang van de openbare orde of de nationale 
veiligheid dat vordert. Het aanvullende wetsvoorstel waarover ik eerder heb gesproken, zal hier dan 
ook in voorzien. 
 
Vragen 30, 31 en 32 D66 
De leden van de D66-fractie erkennen dat het gedrag van de vreemdelingen zelf ertoe kan bijdragen 
dat er vaker moet worden overgegaan tot het beheersregime dan in eerste instantie was verwacht bij 
dit wetsvoorstel (zoals wij begrijpen meer dan 30% in plaats van de 10% die eerst was verwacht). De 
leden lezen ook in de media dat er enorme druk bestaat op de medewerkers van het 
bewaringscentrum, zoals onlangs in Rotterdam. De vraag doet zich bij de D66-fractieleden voor in 
welke mate er sprake kan zijn van wisselwerking tussen de omstandigheden van de bewaring, 
toegang tot beroep bij de interne toezichthouder en het gedrag van de vreemdeling. Zou het kunnen 
dat als mensen zich ten onrechte gestraft en zich als crimineel behandeld voelen, zich steeds minder 
bereid voelen om zich aan de regelgeving te houden en mee te werken aan terugkeer? Kan de 
regering meer inzicht in verschaffen in hoeverre een dergelijke geweldsspiraal voorkomen kan 
worden? 
 
Uit wetenschappelijke literatuur is bekend dat er een relatie bestaat tussen bejegening door personeel 
en de detentiebeleving van vreemdelingen. Zo wijs ik op het onderzoeksrapport ‘Van bejegening tot 
9
vertrek, Een onderzoek naar de werking van de vreemdelingenbewaring’. Het onderzoek concludeert 
onder meer dat met name een activerende bejegeningsstijl bij blijkt te dragen aan een positieve 
detentiebeleving van ingeslotenen. Dit komt onder meer tot uitdrukking in een hogere waardering 
voor het personeel, een grotere tevredenheid over de dagbesteding, een hogere mate van ervaren 
autonomie en een hogere mate waarin de vreemdeling zich respectvol behandeld voelt. 
Vreemdelingen zijn over het algemeen tevreden met de aandacht die zij van het personeel krijgen. Zij 
vinden voorts dat het personeel de veiligheid bevordert en garandeert. Hierin is een bevestiging te 
zien van de beleidslijn van de Dienst Justitiële Inrichtingen om in het kader van een de 
tenuitvoerlegging van de vreemdelingendetentie te investeren in een positieve bejegening van de 
ingeslotenen. 
 
Er is niet gebleken dat vreemdelingen belemmeringen ervaren bij de toegang tot de commissie van 
toezicht noch van een wisselwerking tussen toegang tot de commissie van toezicht en het gedrag van 
de vreemdeling. Uit het hiervoor genoemde onderzoek is gebleken dat de detentieomstandigheden die 
vreemdelingen ervaren geen direct verband houden met de ontwikkeling van de vertrekbereidheid. Er 
lijken echter wel indirecte verbanden te bestaan tussen de gepercipieerde procedurele 
rechtvaardigheid van de detentie en de ontwikkeling van de vertrekbereidheid. Ingeslotenen die de 
detentie rechtvaardig vinden zijn beter op de hoogte van, en positiever over, de mogelijkheden op het 
gebied van terugkeerondersteuning. 
 
                                                
9
 Van bejegening tot vertrek, Een onderzoek naar de werking van vreemdelingenbewaring, WODC 2013. 
13 
 

Het kan inderdaad als onbevredigend worden ervaren dat de huidige normen het niet mogelijk maken 
om overlastgevende en/ of criminele vreemdelingen in bewaring te stellen enkel op basis van het feit 
dat zij overlastgevend en/ of crimineel verdrag vertonen. Het onderhavige wetsvoorstel, dat in 2015 
bij de Tweede Kamer is ingediend, is echter niet een reactie op dat rapport of de nadien ontstane 
problematiek van overlastgevende asielzoekers. Evenmin is het wetsvoorstel een invulling van het 
voornemen van het regeerakkoord waar dit stelt dat ook gedwongen vertrek, zoals bij criminele 
vreemdelingen, wordt vergroot door mogelijkheden om vreemdelingen in bestuursrechtelijke 
vreemdelingenbewaring te stellen, te verruimen binnen de kaders van EU-wetgeving.  
 
Ik onderken de problematiek echter wel en het kabinet zet zich in om overlastgevende en criminele 
asielzoekers aan te pakken. Hiertoe wordt een breed palet aan maatregelen ingezet. Voor een 
uitgebreide uiteenzetting van deze maatregelen verwijs ik u naar de brieven die mijn voorganger en ik 
10
in dit kader eerder aan de Tweede Kamer hebben gezonden. De individuele aanpak van personen die 
criminele gedragingen vertonen verloopt primair via het strafrecht. Om ervoor te zorgen dat deze 
aanpak zo doeltreffend mogelijk kan worden gecontinueerd wordt met aanvullend wetsvoorstel (zie de 
inleiding van deze nadere memorie van antwoord) geregeld dat vreemdelingen in verband met de 
openbare orde in hun veiligheid kunnen worden beperkt, zoals dat ook thans het geval is. Met dit 
aanvullende wetsvoorstel blijven de huidige vreemdelingrechtelijke maatregelen, die kunnen worden 
ingezet om de overlastgeversproblematiek tegen te gaan, ten volle inzetbaar.  
 
Wat betreft vrijheidsbeneming: zoals hiervoor is aangegeven is het niet de bedoeling van dit 
wetsvoorstel een materiële wijziging aan te brengen in de mogelijkheden om bewaring op te leggen. 
De mogelijkheden die de Europese regelgeving hiervoor thans beidt, worden ten volle benut. Wel 
bevat het wetsvoorstel een aantal onderdelen die de inbewaringstelling kunnen ondersteunen. Ook 
bevat het wetsvoorstel een aantal maatregelen waardoor gedurende de vreemdelingenbewaring het 
terugkeerproces wordt ondersteund, zoals de mogelijkheid om de vreemdeling te dwingen een 
presentatie bij een ambassade bij te wonen. Verder worden de nationale en de internationale 
regelgeving aan een nauwgezette beschouwing onderworpen, om te bezien of er meer ruimte kan 
worden gevonden voor de toepassing van inbewaringstelling. Daarbij wordt ook gekeken naar de ons 
omringende landen. De uitkomsten van die beschouwing zullen naar verwachting nog dit jaar naar de 
Tweede Kamer worden verzonden. Anderzijds is door de regering bij andere lidstaten en bij de 
Europese Commissie aangedrongen op een herziening van de EU-Terugkeerrichtlijn, onder meer om 
meer mogelijkheden voor inbewaringstelling van overlastgevende vreemdelingen zonder rechtmatig 
11
verblijf te verruimen. 
 
Vragen 38 en 39 PVV 
Daarnaast gaf in deze deskundigenbijeenkomst de heer Pellemans van het detentiecentrum Rotterdam 
het volgende aan: “Alle inspanningen van mijn medewerkers zijn erop gericht de-escalerend op te 
treden door begrip te tonen en in gesprek te gaan en te blijven met de ingeslotenen. We proberen op 
die manier conflicten te voorkomen. Niet alle ingeslotenen kunnen omgaan met deze respectvolle 
wijze van bejegening en deze wijze van bejegening kent ook haar grenzen. Het overschrijden van 
deze grenzen leidt tot agressie naar mijn personeel en mede-ingeslotenen. Dat is voor mij 
ontoelaatbaar. Je blijft van mijn personeel af! In het kader van de orde en veiligheid in de inrichting is 
het dan onvermijdelijk om soms verregaande beheersmaatregelen toe te passen, alle inspanningen 
van mijn medewerkers ten spijt om de situatie in goed overleg met de vreemdeling op te lossen. Het 
wetsvoorstel maakt mij verantwoordelijk voor de handhaving van orde, veiligheid en rust in de 
inrichting. Om die verantwoordelijkheid te kunnen dragen, moet ik ook kunnen beschikken over het 
juiste instrumentarium om in te kunnen grijpen. Ik zag mij bijvoorbeeld recentelijk gedwongen om 
dagprogramma's volledig stil te leggen en zelfs een landelijk bijstandsteam in te schakelen om de 
orde, rust en veiligheid voor personeel en overige ingeslotenen te herstellen.”  
 
In weerwil van de ontwikkelingen in het detentiecentrum zorgt dit wetsvoorstel naar de mening van de 
PVV-fractieleden juist voor versoepelingen ten aanzien van het regime. Kan de regering onderbouwen 
waarom zij toenemend agressief gedrag wil belonen met meer bibliotheekbezoek, extra sport- en 
recreatieactiviteiten met sportinstructeurs, verdubbeling van verblijf in de buitenlucht, uitbreiding van 
bezoekuren en 24 uur per dag beschikking over telefonie en internet in plaats van veel strengere 
                                                
10
 Kamerstukken II 2017/18 19 637/33 042 nr. 2391; Kamerstukken II 2018/19 19 637 nr. 2446, 19 637 nr. 2455, 19 637, nr. 2478 en 19 
637 nr. 2510. 
11
 Kamerstukken II, 2018-2019, 35056, nr. 5. 
15 
 

gerealiseerd kan worden. Op advies van de gedragsdeskundige kan een ordemaatregel ten uitvoer 
worden gelegd in een observatiecel, maar ook op een verblijfsruimte met cameratoezicht op een extra 
zorgafdeling. Deze verblijfsruimte op de extra zorgafdeling is hetzelfde ingericht als een reguliere 
verblijfsruimte met als enig verschil de mogelijkheid om de vreemdelingen onder cameratoezicht te 
plaatsen. Zodra dit volgens de gedragsdeskundige kan zal betreffende vreemdeling mee doen met 
(delen van) het activiteitenprogramma of wordt zijn maatregel opgeheven. Dit is wezenlijk anders dan 
de strafsituatie waarin de vreemdeling in principe de opgelegde strafduur ‘uitzit’. Overigens kan er ook 
een aanleiding zijn om de straf te verkorten, bijvoorbeeld wanneer duidelijk is dat de vreemdeling 
spijt heeft van zijn gedrag en de directie geen problemen voor de orde en rust binnen de inrichting 
meer verwacht. 
 
Regime vreemdelingenbewaring 
 
Vraag 42 VVD 
De leden van de VVD-fractie stellen vast dat er uit de voorgestelde wet blijkt dat 
vreemdelingenbewaring voor maximaal 18 maanden is. Deze leden vragen de regering of deze 
maximale termijn in de praktijk leidt tot onwenselijke situaties, waarbij een vreemdeling aan de 
vereisten van vreemdelingenbewaring voldoet, maar dat de bewaring vanwege de maximale termijn 
komt te vervallen. 
 
Bewaring duurt altijd zo kort als mogelijk. De maximale termijn van de uitzettingsdetentie van 18 
maanden, is tot op heden nooit reden geweest om de maatregel op te heffen. Voor het verstrijken van 
die termijn zal in vrijwel alle gevallen verwijdering zijn gerealiseerd. In de praktijk komt het overigens 
uiterst zelden voor dat vreemdelingenbewaring 18 maanden voortduurt.  
 
Vraag 43 D66 
Tijdens de deskundigenbijeenkomst op 12 februari jl. heeft de Nationale Ombudsman, de heer Van 
Zutphen, zijn zorgen geuit dat dit wetsvoorstel toch eerder een strafvorderlijk regime uitstraalt dan 
een bestuursrechtelijk regime. Ook de heer Richelle van de ACVZ heeft soortgelijke zorgen geuit 
tijdens de deskundigenbijeenkomst. De leden van de D66-fractie horen graag de reactie van de 
regering op deze zorgen. 
 
Bij de ontwikkeling van het wetsvoorstel is vanuit het beginsel van minimale beperkingen heel 
nauwkeurig bekeken welk regime passend is voor vreemdelingen in bewaring en welke orde- en 
dwangbevoegdheden in het uiterste geval noodzakelijk zijn. Hierbij is zeker geen sprake geweest van 
het klakkeloos kopiëren van de Pbw aangezien het een andere doelgroep met een andere 
insluitingstitel betreft. In het nieuwe regime is ten eerste sprake van regimedifferentiatie waarbij 
zoveel mogelijk vrijheid en autonomie voorop staat. In het nieuwe regime zijn bovendien diverse 
versoepelingen doorgevoerd, bijvoorbeeld in het maximaal aantal uren insluiting en het minimum 
aantal uren dagbesteding. Bijzondere aandacht is er voor specifieke groepen, zoals vreemdelingen die 
zorg nodig hebben en minderjarigen. Zij krijgen met het wetsvoorstel expliciete rechten. Zo bevat 
hoofdstuk 5 van het wetsvoorstel een speciaal op maat gesneden regime voor gezinnen met kinderen 
en amv’s en is een zorgplicht voor de directeur van de inrichting opgenomen voor kwetsbare groepen. 
Daarnaast worden diverse orde- en dwangbevoegdheden afgeschaft of nader ingeperkt omdat zij niet 
nodig en dus niet passend zijn. Voorbeelden hiervan zijn het schrappen van de bevoegdheid urine te 
onderzoeken, telefoongesprekken op te nemen en brieven te kopiëren. Verder krijgt de röntgenscan 
een wettelijke basis en worden controlebevoegdheden bij verboden voorwerpen trapsgewijzer en 
daardoor meer proportioneel vormgegeven met het wetsvoorstel. Fouillering vindt plaats in meer 
gevallen, het controleren van het lichaam in minder gevallen. Bij het controleren van het lichaam is de 
röntgenscan de hoofdregel en handmatig onderzoek (visuele schouw) de uitzondering. Bovendien zijn 
sommige groepen uitgezonderd van zowel de röntgenscan als de visuele schouw (minderjarigen, 
zwangere vrouwen). 
 
Hoewel veel van die versoepelingen en bijvoorbeeld de röntgenscan in de praktijk van 
vreemdelingenbewaring reeds zijn doorgevoerd, vallen de meeste vreemdelingen in bewaring in 
juridisch opzicht nog steeds onder Pbw. Met dit wetsvoorstel wordt het nieuwe regime wettelijk 
vastgelegd en is een en ander dus in rechte afdwingbaar. Hier komt bij dat met het wetsvoorstel ook 
diverse aanvullingen en verbeteringen worden doorgevoerd in de rechtsbescherming. Zo komt er de 
mogelijkheid om detentieongeschiktheid aan de orde te stellen, is er een nieuwe beklaggrond met 
17 
 

hierover. De vraag of een minder dwingende maatregel dan vreemdelingendetentie toegepast zou 
moeten worden, wordt van geval tot geval beantwoord. In het algemeen kan gezegd worden dat in 
geval er sprake is van medische omstandigheden, er uit een kenbare overweging moet blijken dat 
ondanks die medische omstandigheden ervoor gekozen is om een maatregel van 
vreemdelingenbewaring op te leggen. Er is geen (uitputtende) opsomming van criteria die bij een 
belangenafweging afgegaan dient te worden om tot de conclusie te leiden dat er geen alternatief 
voorhanden is voor het opleggen van een maatregel van detentie.  
 
Uitingen tijdens de asielprocedure worden niet betrokken in het kader van terugkeer. Dit zijn 
asielgerelateerde gronden die beoordeeld worden bij een asielprocedure en die niet geïnterpreteerd 
worden als het ‘niet meewerken’ aan terugkeer. Dit zijn twee los van elkaar staande procedures met 
ieder een eigen afwegingskader. Verder heeft een in bewaring stellende ambtenaar over het algemeen 
niet de beschikking over de verklaringen die afgelegd zijn tijdens een asielprocedure.  
 
Tegen iedere maatregel van bewaring staat direct beroep open bij de rechtbank. Indien een 
vreemdeling zelf geen beroep aantekent, dient de Staatssecretaris binnen 28 dagen na opleggen van 
de maatregel de rechtbank in kennis te stellen van deze opgelegde maatregel opdat alsnog een 
rechterlijke toets plaatsvindt.  
 
Cijfers over eerste beroepen en vervolgberoepen 
Er kan geen onderscheid worden gemaakt tussen eerste beroepen en vervolgberoepen. De 
onderstaande cijfers zien daarom op beide soorten beroepen. Verder zijn de cijfers afgerond op 
tientallen. 
 
- In 2016 zijn 4380 beroepen ingediend, daarvan zijn 390 gegrond verklaard (9%). 
- In 2017 zijn 5780 beroepen ingediend, daarvan zijn 370 gegrond verklaard (6%). 
- In 2018 zijn 6790 beroepen ingediend, daarvan zijn 510 gegrond verklaard (8%). 
 
Cijfers over hoger beroepen 
Bij deze cijfers wordt een onderscheid gemaakt tussen hoger beroepen ingediend door de 
Staatssecretaris en hoger beroepen ingediend door de vreemdeling. De cijfers zijn afgerond op 
tientallen.  
 
Hoger beroep door de IND 
- In 2016 heeft de IND in 70 zaken hoger beroep ingesteld, daarvan zijn 20 ongegrond verklaard 
(31%) 
- In 2017 heeft de IND in 30 zaken hoger beroep ingesteld, daarvan zijn 10 ongegrond verklaard 
(37%) 
- In 2018 heeft de IND in 70 zaken hoger beroep ingesteld, daarvan zijn 30 ongegrond verklaard 
(35%) 
 
Hoger beroep door de vreemdeling 
- In 2016 zijn 830 hoger beroepen ingediend door vreemdelingen, waarvan 50 gegrond zijn verklaard 
(6%) 
- In 2017 zijn 1070 hoger beroepen ingediend door vreemdelingen, waarvan 30 gegrond zijn verklaard 
(2%) 
- In 2018 zijn 1270 hoger beroepen ingediend door vreemdelingen, waarvan 80 gegrond zijn verklaard 
(7%) 
 
Bron: INDiGO/METiS op basis van jaarstanden afgerond op tientallen. De genoemde percentages zijn 
gebaseerd op de niet afgeronde aantallen. 
 
Vraag 48 PVV 
De leden van de PVV-fractie lezen in de memorie van antwoord: “Vreemdelingenbewaring is de 
zwaarste maatregel en is pas aan de orde indien minder dwingende maatregelen niet doeltreffend 
kunnen worden ingezet.” Kan de regering een nadere onderbouwing geven van de criteria waarop in 
dit kader de ‘doeltreffendheid’ beoordeeld moet worden?  
 
19 
 

neergelegd in meer dwingende bronnen zoals het EVRM en EU-acquis. Ik verwacht dat de doorwerking 
dan ook zeer beperkt zal zijn, als er überhaupt al sprake van zal zijn.  
 
Vragen 53 en 54 PvdA 
In de zorgsector zijn aan het nemen van vrijheidsbeperkende maatregelen strikte, in de wet 
verankerde, voorwaarden verbonden, waaronder de inzet van psychiaters en andere bevoegde artsen 
en gedragsdeskundigen. Daar wordt er fors ingezet op preventieve maatregelen om vrijheidsbeperking 
tot het minimum te beperken en escalatie te voorkomen. De leden van de PvdA-fractie vragen de 
regering waarom er in dit wetsvoorstel voor wordt gekozen om in geval van afzondering van langer 
dan 24 uur uitsluitend een melding hiervan te doen aan de aan de inrichting verbonden arts of diens 
vervanger. Waarom is er niet voor gekozen om het oordeel van deze arts te vragen over de 
wenselijkheid en consequenties van de afzondering voor de vreemdeling en over de mogelijkheden om 
via alternatieve maatregelen stabilisatie te bewerkstellingen, dan wel te zorgen dat mensen tot rust 
komen? 
 
De arts vervult een spilfunctie: hij is niet alleen als behandelend arts de hulpverlener van de 
ingeslotene, maar is tevens controlerend en adviserend arts voor de directie. Als adviseur voor de 
directie treedt hij – na een melding - op in algemene gezondheidskwesties alsmede in crisissituaties, 
waarin zijn oordeel van soms doorslaggevend gewicht is. Het is niet wenselijk de arts formeel en bij 
voorbaat in een positie te brengen waarvoor hij zich op begrijpelijke gronden niet de aangewezen 
functionaris kan voelen. Het kan nu eenmaal problemen opleveren in de relatie met een patiënt, 
indien een arts het ene moment curatief in diens belang handelt en vervolgens tegen diens wil een 
positief oordeel uit moet spreken over de wenselijkheid van een afzonderingsmaatregel. 
 
Nadrukkelijk zij gesteld dat een detentiecentrum geen GGZ-instelling is en dat derhalve een ander 
normenkader toepasselijk is.  
 
Vragen 55, 56, 57 en 58 PvdA 
In de memorie van antwoord schrijft de regering dat het wetsvoorstel uitgaat van zoveel mogelijk 
vrijheid binnen de gesloten setting en dat met de nieuwe regiedifferentiatie het mogelijk is maatwerk 
te leveren. De regering antwoordt dat alleen wie er door zijn gedrag blijk van geeft deze vrijheden niet 
aan te kunnen, tijdelijk op grond van een ordemaatregel ondergebracht kan worden in het 
beheersregime met meer beperkingen. Onlangs voelde de directeur van het detentiecentrum in 
Rotterdam zich genoodzaakt om alle vreemdelingen in het beheersregime te plaatsen om de veiligheid 
van het personeel te waarborgen. Hoe kan voorkomen worden dat een detentiecentrum materieel een 
gevangenis wordt waarin geen vrijheden aan vreemdelingen geboden kunnen worden, omdat de 
veiligheid van personeel en andere vreemdelingen niet gewaarborgd kan worden? Betekent het 
voorliggende wetsvoorstel dat de ruimte voor de directie om een collectief besluit te nemen om alle 
vreemdelingen in een beheersregime te plaatsen gaat vervallen? Zo ja, op welke wijze kan dan de 
veiligheid van het personeel en vreemdelingen gewaarborgd worden als er sprake is van escalatie? Zo 
nee, wat is dan de materiële betekenis van het maatwerk dat met het voorliggende wetsvoorstel 
wordt voorgestaan, zo vragen de leden van de PvdA-fractie. 
 
Het is een misvatting dat een inrichting voor vreemdelingenbewaring door het toepassen van 
ordemaatregelen materieel een gevangenis wordt. De vreemdeling blijft er ook in 
vreemdelingenbewaring verantwoordelijk voor zich te gedragen. Indien hij dat niet doet, kan er in een 
gesloten situatie een beperking van rechten plaatsvinden. Dat uitgangspunt geldt nu eenmaal in een 
gesloten setting, of dat nu een inrichting voor vreemdelingenbewaring dan wel een gevangenis betreft 
en tevens ongeacht of een persoon een strafrechtelijke achtergrond heeft of niet. Het 
gelijkheidsbeginsel brengt mee dat een dergelijke maatregel humaan en conform het 
proportionaliteits- en het subsidiariteitsvereiste wordt toegepast.  
 
De plaatsing in het beheersregime is maatwerk, waarbij het wetsvoorstel er ten opzichte van de 
huidige situatie voor zorgt dat sprake dient te zijn van een schriftelijk besluit van de directeur, nadat 
deze de vreemdeling eerst heeft gehoord. De directeur dient bij de plaatsing het belang van de orde 
en de veiligheid mee te wegen volgens het nieuwe wettelijke afwegingskader van artikel 18. Dit artikel 
wordt nader uitgewerkt in de algemene maatregel van bestuur waarbij wordt opgesomd welke criteria 
de directeur in zijn afweging dient te betrekken. Alleen personen die vanwege hun gedrag of een 
zekere beheersproblematiek de orde en veiligheid binnen het verblijfsregime (voor zowel de betrokken 
21 
 

het eerste lid maximaal zes maanden duurt. De bewaring kan met nog eens twaalf maanden worden 
verlengd; in dat geval dient een verlengingsbesluit genomen te worden waarin gemotiveerd wordt 
aangegeven dat wordt voldaan aan de vereisten voor het verlengen van de maatregel. Ook dient 
nagegaan te worden of de eerder tegengeworpen omstandigheden nog steeds van toepassing zijn. 
Ook bij een verlengingsbesluit geldt dat wanneer de vreemdeling zelf geen beroep instelt, de 
Staatssecretaris dit middels een kennisgeving dient te doen. Tussen de eerste rechtelijke toets en de 
toets van het verlengingsbesluit, en na een eventuele verlenging van de maatregel, kan de 
vreemdeling zo vaak hij wenst beroep instellen tegen de opgelegde maatregel. Aan het instellen van 
beroep zijn geen griffierechten verbonden en de vreemdeling kan aanspraak maken op gefinancierde 
rechtsbijstand. Op die manier kan de vreemdeling zelf, naast de reeds bestaande toets momenten, 
bewerkstelligen dat een rechter de inbewaringstelling periodiek toetst. In aanvulling hierop kan nog 
vermeld worden dat de DT&V de gemachtigde van de vreemdeling bij het voortduren van een 
bewaringsmaatregel iedere drie maanden na het opleggen van een eerste maatregel van bewaring op 
de hoogte stelt van de mogelijkheid tot het instellen van een beroep als bedoeld in artikel 96 van de 
Vreemdelingenwet 2000. Daarbij wordt de gemachtigde verzocht om melding te doen, als hij of zij 
niet meer de gemachtigde van de vreemdeling is. 
 
Vragen 63 tot en met 67 GroenLinks 
De fractieleden van GroenLinks vragen de regering of zij de politie en DT&V voldoende uitgerust acht 
om mogelijke kwetsbaarheden te identificeren en daarbij te beoordelen of bewaring in dit verband 
onredelijk bezwarend is, gelet op de daarvoor vereiste medische kennis? Op welke wijze heeft de 
regering overwogen om medische experts al in dit stadium te betrekken, om te voorkomen dat de 
bewaring schadelijk effecten heeft voor de gezondheid van een persoon? En wat doet de regering met 
verklaringen van de vreemdeling die wijzen op bijzondere kwetsbaarheid: wordt er dan wel een 
medisch onderzoek ingesteld? De regering schrijft dat inbewaringstelling wordt beëindigd of 
achterwege blijft in geval van kwetsbaarheid indien bewaring niet langer noodzakelijk is in verband 
met het doel. Maar is het niet zo dat bewaring in alle gevallen moet eindigen of niet beginnen als deze 
niet noodzakelijk is? Wat zijn dan kortom de bijzondere waarborgen voor kwetsbare personen die niet 
voor andere mensen gelden? 
 
De vragen van de leden van de GroenLinks-fractie over kwetsbaarheid, bijzondere waarborgen, 
medisch onderzoek en of DT&V voldoende is uitgerust om dit te identificeren zijn reeds eerder 
beantwoord naar aanleiding van vragen hierover van de leden van de PvdA-fractie. Hiernaar wordt 
verwezen. Indien de vreemdeling verklaart over bijzondere kwetsbaarheid of de in bewaring stellende 
ambtenaar hier ambtshalve bekend mee is, dient in de maatregel kenbaar overwogen te worden 
waarom die kwetsbaarheid niet tot het afzien van oplegging van die maatregel heeft geleid. Overigens 
kan deze kwetsbaarheid ook gelegen zijn in andere dan medische omstandigheden. Het gaat erom dat 
de ambtenaar zich rekenschap geeft van alle relevante individuele feiten en omstandigheden en deze 
kenbaar betrekt in de afweging of vreemdelingenbewaring onevenredig bezwarend is. Zoals eerder 
ook al toegelicht is het niet noodzakelijk dat daarvoor een medisch onderzoek wordt ingesteld. De 
bewaring stellende ambtenaar hoeft niet over medische kennis te beschikken om een maatregel van 
bewaring op te leggen. De ambtenaar moet in staat zijn alle relevante omstandigheden mee te wegen. 
In de training van de met de in bewaring stellende ambtenaren van de politie, KMar en de DT&V, die 
wordt verzorgd door de Politieacademie (en voor KMar in het eigen opleidingscentrum) en waaraan 
een periodieke nascholing is gekoppeld, is ook voor deze onderdelen aandacht. Verder geldt dat 
medische zorg in principe beschikbaar is in de inrichting voor vreemdelingenbewaring en er dus een 
detentieongeschiktheidsonderzoek plaats kan vinden indien dit noodzakelijk is. Daarbuiten is er geen 
noodzaak tot verdere medische toetsing.  
  
Indien op een bepaald moment na een belangenafweging de belangen van de vreemdeling, 
bijvoorbeeld vanwege die kwetsbaarheid, zwaarder gaan wegen dan de belangen van de Staat, wordt 
de maatregel opgeheven of wordt überhaupt afgezien van het opleggen van een maatregel van 
bewaring. Los van de vraag of een vreemdeling kwetsbaar is, wordt bij elke maatregel nagegaan of 
deze noodzakelijk is om uitzetting te bewerkstellingen; er dient gemotiveerd te worden dat er geen 
lichter middel is waarmee hetzelfde doel kan worden bereikt.  
 
Naast de vreemdeling die een verzoek kan doen om een onderzoek naar detentieongeschiktheid, kan 
ook de aan de inrichting verbonden arts of diens plaatsvervanger hierom verzoeken (artikel 25 van 
het wetsvoorstel).  
23 
 

er beklag ingediend wordt tegen de beslissing legt de directeur vervolgens ook aan de 
beklagcommissie uit waarom hij de betreffende beslissing heeft genomen. Deze toetst vervolgens de 
redelijkheid en billijkheid van de genomen beslissing. 
 
Volgens vaste jurisprudentie van de Raad voor de Strafrechtstoepassing en Jeugdbescherming 
(hierna: RSJ) vormt het weigeren om mee te werken aan overplaatsing naar of verblijf in een 
meerpersoonscel thans strafwaardig gedrag in de zin van artikel 50, eerste lid, Pbw. Het is dan ook 
mogelijk voor de directeur om aan een weigerende vreemdeling een disciplinaire straf op te leggen. 
Een nieuwe weigering vormt opnieuw strafwaardig gedrag waar in beginsel ook opnieuw een straf voor 
kan worden opgelegd. 
De plaatsing op een meerpersoonscel is nu eenmaal niet vrijwillig. Wel staat de beslissing open voor 
beklag en beroep. Indien een vreemdeling het niet eens is met de beslissing kan hij niet weigeren 
daaraan gevolg te geven, maar kan hij bemiddeling vragen, in beklag en daarna eventueel in beroep. 
Dit is de reguliere weg van conflictbeslechting in een gesloten setting. In dat licht is het onwenselijk 
een weigering om plaats te nemen in een meerpersoonscel te belonen met een eenpersoonscel.  
 
Vragen 77 tot en met 81 GroenLinks 
Is het juist dat de behandeling van een klacht tegen een beheersmaatregel zoals isolatie, visitatie, 
geboeid worden, toepassing van het beheersregime vaak maanden kan duren? Wat is hiervan de 
reden en is de regering bereid om de behandelduur te bekorten? Is het juist dat de indiening van een 
klacht de behandeling niet opschort, waardoor een beperkende maatregel maandenlang kan worden 
toegepast zonder dat deze is getoetst door een toezichthouder? Acht de regering de korte termijn 
waarbinnen een gedetineerde een klacht moet indienen proportioneel? Waarom is er geen termijn 
waarbinnen de directie verweer moet leveren, zo vragen de leden van de GroenLinks-fractie. 
 
Informele klachtafhandeling verdient in vreemdelingenbewaring de voorkeur. Een vreemdeling kan 
dan ook na inwerkingtreding van de wet bemiddeling vragen bij de maandcommissaris zodat kan 
worden bezien of vreemdeling en inrichting er samen uit kunnen komen. Als de bemiddeling niet 
slaagt, is de termijn om beklag in te dienen niet te kort. Bedacht dient te worden dat vreemdeling en 
personeel 24 uur per dag in elkaars nabijheid verkeren. Zaken die voor de buitenwereld een geringe 
impact hebben, kunnen gedurende vrijheidsbeneming snel een grote impact krijgen. Er is dus ook een 
belang in het kader van de orde en veiligheid van de inrichting dat snel duidelijk is hoe er met een 
zaak wordt omgegaan. Als de bemiddeling niet slaagt is het ook niet goed dat een mogelijk beklag al 
te lang 'boven de markt blijft hangen'. Het is goed voor de vreemdeling en voor het personeel om te 
weten dat de zaak aan de beklagcommissie is voorgelegd, waarbij het conflict wordt geëxternaliseerd. 
In de tussenliggende periode is het conflict geparkeerd en kunnen vreemdeling en personeel op een 
normale manier met elkaar verder.  
Het klopt dat de indiening van een klacht de tenuitvoerlegging van het besluit waar de klacht 
betrekking op heeft niet opschort, maar een vreemdeling kan na een voor hem nadelige uitspraak van 
de beklagcommissie wel schorsing vragen bij de RSJ (artikel 82 van het wetsvoorstel). Dit kan ook al 
tijdens de beklagprocedure (artikel 80 van het wetsvoorstel). Dat er geen termijn zou zijn waarbinnen 
de directie verweer moet leveren, is niet juist. Artikel 77, eerste en tweede lid van het wetsvoorstel 
bepalen dat de secretaris van de beklagcommissie de directeur een afschrift van het klaagschrift 
toezendt. De directeur geeft dienaangaande zo spoedig mogelijk schriftelijk de nodige inlichtingen aan 
de beklagcommissie, tenzij hij van oordeel is dat het klaagschrift kennelijk niet-ontvankelijk of 
kennelijk ongegrond is of tenzij het vierde lid toepassing vindt. Hij voegt daaraan de opmerkingen toe, 
waartoe het klaagschrift hem overigens aanleiding geeft. 
 
Wat betreft beheersmaatregelen en een eventuele lange duur van beklagprocedure het volgende. Het 
gaat hierbij naar verwachting om zaken waarbij geen spoedeisend belang is. Immers voor die zaken 
waarbij dat wel het geval is, staat de schorsingsprocedure bij de RSJ open. Incidenteel wordt daar ook 
gebruik van gemaakt. Op het moment van de uitspraak met betrekking tot een klacht tegen een 
beheersmaatregel, zoals isolatie, visitatie, geboeid worden of de toepassing van het beheersregime, is 
de maatregel (die een beperkte duur heeft), reeds beëindigd. Indien de klacht gegrond wordt 
verklaard is er in een aantal gevallen de mogelijkheid dat aan de klager een beperkte 
tegemoetkoming wordt verstrekt. De duur van de behandeling hangt samen met de termijnen die in 
acht moeten worden genomen voor het indienen van verweerschriften en de planning op een zitting 
van de beklagcommissie. Incidenteel kan een behandelduur in verband met het verkrijgen van nadere 
informatie en aanhouding van de zaak, alsmede vanwege werkdruk als gevolg van ziekte en 
25 
 

valt niet te ontkomen aan noodzakelijke beveiligings- en beheersmaatregelen. Daarbij komt dat 
vreemdelingen in bewaring zich in een andere situatie bevinden dan vreemdelingen in 
asielzoekerscentra. Het perspectief op verblijf in Nederland is verschillend evenals het gegeven dat 
vreemdelingen in bewaring het gebouw niet mogen verlaten. Dit kan zijn weerslag hebben op het 
gedrag van vreemdelingen in bewaring.  
 
Inherent aan vrijheidsontneming en de noodzaak de orde en veiligheid in de inrichting voor 
vreemdelingenbewaring te handhaven, is dat aan bezoek bepaalde beperkingen worden gesteld. Het 
gaat dan om het aantal bezoekuren en om plaatsen en tijden van het bezoek. Dit hangt samen met 
het toezicht dat tijdens bezoek wordt uitgeoefend en met de controle die voor en na afloop van het 
bezoek dient plaats te vinden, bijvoorbeeld om te voorkomen dat verboden en gevaarlijke voorwerpen 
de inrichting binnenkomen. Naar aanleiding van het advies van de Afdeling advisering van de Raad 
van State is het wettelijk minimale aantal bezoekuren voor de gewone inrichting voor 
vreemdelingenbewaring verdubbeld naar wekelijks vier uur in het verblijfsregime en wekelijks twee 
uur in het beheersregime. In de praktijk zal hier wel ruimhartig mee worden omgegaan. De 
vreemdeling heeft recht op bezoek op in de huisregels vast te stellen tijden en plaatsen. Mocht in een 
bepaalde week er weinig bezoek zijn aangevraagd, dan ligt het voor de hand dat binnen het rooster de 
vreemdelingen die daar prijs op stellen meer bezoek kunnen ontvangen.  
 
Vragen 85 en 86 GroenLinks 
Deelt de regering de opvatting van de GroenLinks-fractieleden dat met betrekking tot 
beheersmaatregelen er een grote discrepantie is tussen de regels in het onderliggend wetsvoorstel en 
de regels in de GGZ, waar wordt uitgegaan van zo min mogelijk repressie en zoveel mogelijk 
openheid, omdat dit stabiliserend werkt? Heeft de regering onderzocht welke lessen daaruit te trekken 
zijn voor het regime bij vreemdelingenbewaring? 
 
De uitgangspunten van de verplichte GGZ zijn niet onverkort toepasselijk te achten op de 
vreemdelingenbewaring. De wet beschermt de rechten van psychiatrische patiënten die te maken 
hebben met verplichte zorg. In die gevallen kan het isoleren van personen in voorkomende gevallen 
averechts, schadelijk of zelfs gevaarlijk zijn. Voor dergelijke negatieve effecten hoeft in het verband 
van de vreemdelingenbewaring en zonder dat er sprake is van psychiatrische problematiek niet te 
worden gevreesd. Zoals hiervoor aangegeven gaat het juist om de uitzonderlijke gevallen waarin het 
tijdelijk afzonderen van minderjarigen in noodzakelijk kan zijn, bijvoorbeeld om een veilig ongestoord 
verblijf ook van anderen op de locatie te kunnen garanderen of om negatief en ongewenst gedrag of 
onttrekking te keren. Wanneer van een afzondering negatieve effecten voor de (geestelijke) 
gezondheid zijn te verwachten, zal van dergelijke afzondering worden afgezien. 
 
Terugkeer- en Opvangrichtlijn 
 
Vragen 87 en 88 PVV  
In de beantwoording van Tweede Kamervragen d.d. 25 januari 2019 stelt de staatssecretaris: 
“In genoemde reactie heb ik nogmaals aangegeven wat mijn inzet is bij de herziening van de 
Terugkeerrichtlijn. Na de JBZ-conclusies van 28 juni 2018 is mede op aandringen van Nederland door 
de Europese Commissie op 12 september 2018 een voorstel gepresenteerd tot herziening van de 
Terugkeerrichtlijn. Daarover wordt nu in de Raad verder gesproken. Speerpunten van het voorstel 
voor Nederland zijn de vergrote mogelijkheden om criminele feiten te betrekken bij de afweging om 
vreemdelingen in bewaring te stellen.” 
De PVV-fractieleden vragen of de regering kan aangeven hoe zij het voorliggende wetsvoorstel, 
waarbij gelet op dezelfde Terugkeerrichtlijn bewaring juist expliciet wordt vastgelegd als een ultimum 
remedium, kan rijmen met de inzet van de regering om de mogelijkheden tot inbewaringstelling 
vanwege criminele feiten te vergroten? Is in dat kader het voorliggende wetsvoorstel juist niet veel te 
beperkend (bewaringsgrond is slechts gericht op het risico van onderduiken en ontwijking of 
belemmering van de terugkeerprocedure) en heeft het zodoende niet een averechts effect op de 
mogelijkheden om criminele vreemdelingen in bewaring te kunnen nemen?  
 
Verwezen wordt naar de eerdere beantwoording van vragen van de leden van de PVV-fractie op dit 
punt. Dit wetsvoorstel wijzigt de gronden voor vreemdelingenbewaring niet. Zoals bekend zijn de 
wettelijke gronden voor bewaring, zoals vastgelegd in de Vreemdelingenwet 2000, conform de huidige 
27 
 

Bouzalmate’, waarin het Hof duidelijk maakt dat de tweede volzin van artikel 16 de uitzondering is die 
restrictief dient te worden uitgelegd? Welke betekenis kent de regering hieraan toe? Op welke wijze 
waarborgt de regering dat het niet onderbrengen in een gespecialiseerde inrichting voor bewaring een 
strikte uitzondering is, die slechts voor korte tijd duurt? 
 
Artikel 16, eerste lid, Terugkeerrichtlijn strekt ertoe de bewaring van de vreemdeling zodanig te 
regelen, dat deze recht doet aan de juridische status en het welzijn van de vreemdeling. Bij de uitleg 
en toepassing van dit artikel dient dus het belang van de vreemdeling voorop te staan. Dit is eveneens 
de grondgedachte van het wetsvoorstel en komt tot uitdrukking in de tenuitvoerlegging van de 
vreemdelingenbewaring in speciale inrichtingen voor vreemdelingenbewaring waar een eigen passend 
regime zal gelden dat recht doet aan de situatie van vreemdelingen in bewaring. Dat sprake kan zijn 
van een penitentiaire inrichting in hetzelfde gebouw doet hier niet aan af.  
 
Slechts in uitzonderlijke omstandigheden kan een vreemdeling in een penitentiaire inrichting worden 
geplaatst. De tweede volzin van de artikel 16 eerste lid dient inderdaad restrictief te worden uitgelegd 
en dit komt duidelijk tot uitdrukking in de formulering van artikel 11 van het wetsvoorstel. Deze 
uitzonderlijke omstandigheden doen zich voor indien een vreemdeling niet kan verblijven in de 
inrichting voor vreemdelingenbewaring om bijzondere redenen. Een vreemdeling kan volgens het 
voorgestelde tweede lid van artikel 11 in een inrichting verblijven die is aangewezen als penitentiaire 
inrichting in de zin van de Pbw indien beveiliging of bijzondere opvang noodzakelijk is met het oog op 
de persoonlijkheid, de lichamelijke of de geestelijke gezondheidstoestand van de vreemdeling. De Pbw 
is dan op deze vreemdelingen van toepassing (zie artikel 97 en artikel 98 van het wetsvoorstel). Het 
betreft uitzonderlijke gevallen waarin de vreemdeling moet worden overgebracht naar bijvoorbeeld 
een JCvSZ, een PPC of een penitentiaire inrichting die extra beveiliging kent ten opzichte van de 
inrichting voor vreemdelingenbewaring. Vanwege de zorgplicht die de overheid heeft voor de 
bescherming en het welzijn van vreemdelingen in bewaring kan dan plaatsing in een penitentiaire 
inrichting vanwege bijzondere beveiliging of zorg aan de orde zijn. Het gaat om incidentele gevallen 
en om een plaatsing in een gewone penitentiaire inrichting die extra beveiliging of zorg kent ten 
opzichte van de inrichting voor vreemdelingenbewaring. Het verblijf in de penitentiaire inrichting duurt 
niet langer dan noodzakelijk. Zodra het mogelijk is de vreemdeling in een inrichting voor 
vreemdelingbewaring te plaatsen, zal dit gebeuren. 
 
Verder wordt opgemerkt dat de vreemdeling bij verblijf in een penitentiaire inrichting gescheiden 
wordt gehouden van strafrechtelijk ingeslotenen zoals artikel 16, eerste lid, van de Terugkeerrichtlijn 
voorschrijft. Vreemdelingen zullen dus als het gaat om verblijf in een penitentiaire inrichting niet in 
aanraking komen met personen die op strafrechtelijke titel zijn ingesloten.  
 
Toezicht  
 
Vraag 91 PvdA 
In de antwoorden op de gestelde vragen heeft de regering bevestigd dat de directeur zelfstandig en 
alleen bevoegd is tot het aanwenden van geweld en vrijheidsbeperkende maatregelen. Er vindt geen 
toetsing vooraf maar toezicht achteraf plaats. De regering geeft aan dat de aard en omvang van de 
maatregelen nu niet gepubliceerd worden. De leden van de PvdA-fractie vragen de regering of zij 
voornemens is na de inwerkingtreding van de voorliggende wet de getroffen beheersmaatregelen wel 
te publiceren, zodat voor iedereen transparant is hoe de vreemdelingenbewaring in de praktijk wordt 
vormgegeven en welke vrijheidsbeperkende maatregelen worden getroffen. Zo niet, waarom niet? 
 
Het is voor het publiek reeds inzichtelijk hoe de vreemdelingenbewaring wordt vormgegeven. Ik 
verwijs hier bijvoorbeeld naar het film- en fotomateriaal dat DJI op haar website publiceert. Daarnaast 
bevat de website kerncijfers, capaciteits- en bezettingscijfers, jaarplannen en jaarverslagen. Ook 
worden samenvattingen van piketmeldingen van integriteitsschendingen en ernstige incidenten in de 
justitiële Rijksinrichtingen gepubliceerd. Ook onafhankelijke documentairemakers hebben kunnen 
filmen in het DC.  
 
Vragen 93 tot en met 101 GroenLinks 
De staatssecretaris antwoordt op vragen van de GroenLinks-fractieleden dat het National Prevention 
Mechanism (NPM) zoals in Nederland vorm gegeven, voldoet aan de onafhankelijkheidseisen van het 
Aanvullend Protocol bij het Verdrag (OPCAT). Kan de regering nader ingaan op de argumenten van het 
29 
 

worden behandeld. Het gaat om (jeugd)gevangenissen, huizen van bewaring, politiebureaus, 
detentiecentra voor asielzoekers, psychiatrische ziekenhuizen, verpleeghuizen, kindertehuizen, 
instellingen voor mensen met een intellectuele of fysieke handicap enzovoort. Delegaties van het CPT 
comité hebben onbeperkt toegang tot dergelijke instellingen en hebben het recht zich vrijelijk door 
deze instituten te bewegen. Het CPT Comité heeft meermaals plaatsen van detentie geïnspecteerd in 
het Caribisch deel van het Koninkrijk der Nederlanden. De laatste keer was in 2014. Het rapport was 
toen uiterst kritisch. Er is in 2016 afgesproken dat de Raad van de Rechtshandhaving in Caribisch 
Nederland, Curaçao en Sint Maarten zou toezien op de voortgang van de uitvoering van de 
aanbevelingen van het CPT comité. Omdat Aruba niet participeert in de Raad van de 
Rechtshandhaving, houdt de Inspectie Justitie en Veiligheid toezicht op het verbeterprogramma dat is 
opgesteld voor het Korrektie Instituut Aruba (KIA) naar aanleiding van het rapport van het CPT 
comité. 
 
Het OPCAT is geratificeerd voor het gehele Koninkrijk. Daarbij is bepaald dat het Protocol alleen voor 
Nederland (het Europese deel) zal gelden. Voor wat betreft de BES-eilanden is in aanloop naar de 
staatkundige hervormingen die effect hebben gekregen per 10 oktober 2010 in 2008 besloten dat de 
Antilliaanse wetgeving in eerste instantie zoveel mogelijk zou worden gehandhaafd. Om de BES-
eilanden niet te veel te belasten is legislatieve terughoudendheid afgesproken. 
 
Het voorgaande neemt niet weg dat ook op de BES vanzelfsprekend de mensenrechtenverdragen van 
toepassing zijn en dus ook het verbod op foltering en andere wrede, onmenselijke of onterende 
behandeling of bestraffing geldt. Het Europees Verdrag voor de Rechten van de Mens geldt voor het 
gehele Koninkrijk, ook voor de Caribische landen. Uit artikel 43, eerste lid, van het Statuut volgt dat 
elk van de vier autonome landen van het Koninkrijk zelf zorg draagt voor de verwezenlijking van 
mensenrechtelijke verplichtingen. Het waarborgen van mensenrechten is op grond van artikel 43, 
tweede lid, een aangelegenheid van het gehele Koninkrijk. Dit geldt ook voor de sanctietoepassing, dit 
valt onder de autonome verantwoordelijkheid van het land. Bij de verwezenlijking van mensenrechten 
kan een land van het Koninkrijk de hulp inroepen van andere landen van het Koninkrijk. 
Deze stap is op 10 januari 2019 door Curaçao gezet, door een bijstandsverzoek aan Nederland te 
richten waarin het land ondersteuning vraagt op verschillende onderdelen van de vreemdelingenketen, 
de inrichting van de vreemdelingendetentie en bij de naleving van internationale verplichtingen. De 
respons op dit bijstandsverzoek wordt momenteel door het kabinet vormgegeven. Tot nu toe heeft 
Nederland gelden beschikbaar gesteld voor de inrichting van aanvullende vreemdelingendetentie in 
Curaçao onder de voorwaarde dat het regime van de vreemdelingendetentie dient te voldoen aan de 
internationale normen en dat de vreemdelingen toegang hebben tot juridische bijstand en (eventuele) 
medische zorg. Hiertoe wordt op dit moment een actieplan door Curaçao opgesteld. Zodra het 
volledige actieplan is ontvangen, zullen Nederlandse experts – op verzoek van Curaçao – nagaan in 
hoeverre dit actieplan voldoende waarborgen bevat om te voldoen aan de gestelde internationale 
normen en mensenrechtenstandaarden 
 
Voorts is van belang dat het toezicht op de BES-eilanden hierop berust bij de Raad voor de 
Rechtshandhaving. De Raad voor de Rechtshandhaving is ingesteld bij de Rijkswet Raad voor de 
rechtshandhaving van 7 juli 2010. De Raad maakt voor de uitoefening van zijn bevoegdheden gebruik 
van de diensten van de ter zake deskundige Nederlandse rijksinspecties. In 2012 hebben de Raad en 
de Inspectie J&V concrete afspraken gemaakt over de inzet van de Inspectie J&V bij onderzoeken van 
de Raad. De Raad voor de Rechtshandhaving brengt regelmatig rapporten uit over de 
(veiligheids)situatie in detentiecentra op Curaçao, Sint Maarten en de BES. De rapporten van de Raad 
zijn openbaar en online te raadplegen. De sanctietoepassing valt zoals reeds aangegeven onder de 
autonome verantwoordelijkheid van de landen Curaçao en Aruba. Voorts verwijs ik u naar het 
inspectierapport uit 2017 van de Raad voor de Rechtshandhaving met betrekking tot de Penitentiaire 
inrichting Curaçao. 
 
Het toezicht op alle ruimten die in gebruik en beheer zijn bij de Koninklijke Marachaussee (KMar) voor 
het detineren van personen is vastgelegd in de Regeling commissie van toezicht detentieplaatsen 
Koninklijke Marechaussee. De in deze Regeling genoemde commissie heeft tot taak toezicht te houden 
op de wijze van de tenuitvoerlegging van de vrijheidsbeneming in de detentieplaatsen van de KMar, 
alsmede op de naleving van de daarop betrekking hebbende voorschriften. Daarbij kan de commissie 
gevraagd en ongevraagd aanbevelingen tot verbeteringen doen en inlichtingen vertrekken aan de 
Minister van Defensie. De inrichtingen op Sint Maarten en Curaçao door inspecteurs van die landen 
31 
 

