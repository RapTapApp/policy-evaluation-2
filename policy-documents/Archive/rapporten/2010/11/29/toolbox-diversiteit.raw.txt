Toolbox Diversiteit
De kleinste toolbox diversiteit
november 2010

Handleiding
Handleiding
Met gepaste trots presenteren wij u de toolbox diversiteit.
Handzaam gereedschap voor de werkgever van nu om werk te maken van 
diversiteit op de werkvloer. Een toolbox vol inspiratie, maar zeker zo goed 
voor uw business. Met veel zorg samengesteld door ondernemers, voor 
ondernemers. Want ondernemers weten als geen ander wat er speelt in de 
praktijk en wie kunnen u beter van advies dienen dan collega’s?
Wat is diversiteit en diversiteitsmanagement?
Diversiteit gaat over het benutten van de verscheidenheid van talenten van mensen en het 
erkennen en waarderen van talent.
Er bestaan veel definities. Het landelijk netwerk diversiteitsmanagement hanteert de volgende:
het herkennen en optimaal inzetten van de verscheidenheid aan talenten van mensen in organisaties 
met als uitgangspunt het eigen
belang van bedrijven, met een verantwoordelijkheid voor maatschappelijk verantwoord 
ondernemerschap.
Dat vereist acties op het terrein van werving, selectie, inwerken, begeleiding,
personeelsenquêtes en exitgesprekken. In deze toolbox gaat het vooral om het vinden en 
binden van mensen uit specifieke doelgroepen. Dan hebben we het over allochtonen of Nieuwe 
Nederlanders en we bedoelen natuurlijk: kleurrijk talent! Maar met de tools over Gender en 
Leeftijd, benoemen we ook andere specifieke doelgroepen. De toolbox geeft u tips om al dat 
talent binnen te halen en binnen te houden. Deze toolbox is dus vooral een uitnodiging om er 
praktisch mee aan de slag te gaan. Of u nu een winkel runt, zelf een bedrijf leidt of deel uitmaakt 
van een grotere onderneming of organisatie.
Wat levert het op?
Voor veel ondernemers is de vraag: wel of geen diversiteit, allang een gepasseerd station. Uit 
een gezond bedrijfsbelang of vanuit een maatschappelijke betrokkenheid (MVO), heeft zeker 
20% van de MKB-bedrijven onderhand een multicultureel personeelsbestand. Dat is veel, maar 
bij lange na niet genoeg.
Uit casestudies van TNO onder MKB-bedrijven, blijkt dat diversiteit ondernemers veel kan 
opleveren: omzetvergroting, meer en andere klanten, beter benutten van de arbeidsmarkt, betere 
bedrijfsvoering, productinnovatie, minder ziektekosten, minder personeelsverloop, een groter 
probleemoplossend vermogen en/of meer creativiteit. Voorwaarde is wel uw bereidheid om op 
diversiteit te sturen.
Goed voor uw business
De consumentenmarkt is ingrijpend veranderd en kleurrijker geworden. Dat geldt ook zeker 
voor de arbeidsmarkt. Goed inspelen op deze actualiteit, maakt u als bedrijf sterker. Dat doet 
u door de talrijke nieuwe talenten op de arbeidsmarkt te benutten en hiermee nieuwe markten 
aan te boren en nieuwe doelgroepen te bereiken. Wist u dat het gemiddelde opleidingsniveau 
van allochtone Nederlanders een enorme stijging vertoont? Ruim een half miljoen beschikt nu 
over een afgeronde mbo-opleiding en bijna een half miljoen over een dito hbo- of academische 
opleiding. Dat zijn cijfers om van te smullen. Doe u voordeel ermee!

Tools om direct aan de slag te gaan met diversiteit
Tool  1
Quickscan Diversiteit
Er wordt veel geschreven over de voordelen van diversiteit. Denk aan 
omzetgroei, een breder afzetgebied en nieuwe klantgroepen. Maar hebt u wel 
eens nagedacht over de belangen die er voor úw onderneming liggen? Wilt u 
zich inzetten voor het binnenhalen van mensen met diverse achtergrond, ook 
mensen die nu aan de kant staan? En accepteert u de veranderingen die dat 
in uw bedrijf kan brengen?
Een quickscan helpt u om zicht te krijgen op waar uw bedrijf staat.
U staat niet alleen
Het MKB staat middenin de maatschappij en dat zie je ook aan de samenstelling van het personeel. 
Van laag tot hoog opgeleid, mannen en vrouwen en voor Nieuwe Nederlanders, is het MKB met 
4,2 miljoen werknemers, de grootste werkgever van Nederland (CBS 2009). Ruim twintig procent 
van de MKB -bedrijven met personeel heeft onderhand een multicultureel personeelsbestand.
Om vast te stellen hoe uw bedrijf er eigenlijk voor staat, leiden er vele wegen naar Rome. Met 
deze tool bieden wij alvast een instrument om zicht te krijgen in hoe u er voor staat.
Hoe werkt het?
Een quickscan is een instrument dat snel een indicatie geeft van de stand van zaken in uw bedrijf 
op het gebied van diversiteit. Met de resultaten van de scan in de hand, kunt u aan de slag om 
(meer) diversiteit ook in uw bedrijf een goede basis te geven.
Quickscans op het gebied van diversiteit stellen vooral vragen over de mate van diversiteit van uw 
onderneming, de omgeving en de diensten / producten en de manier waarop u als onderneming 
doelen wilt realiseren. De vragen zijn vaak te verdelen in de volgende thema’s:
1. Is er een visie, een strategie en/of diversiteitsbeleid?
2. Hoe zien de eigen organisatie en de omgeving van de organisatie er uit?
3. Hoe realiseer je diversiteit? Hoe veranker je diversiteit in het bedrijf? Is er een besef van 
maatschappelijke betrokkenheid en is er de drive bij management/ directie om diversiteitsdoelen 
ook echt waar te maken? Ligt er een programma of een concreet plan van aanpak?
Voorbeeldmatrix
1. Is er een visie, een strategie en/of beleid op het gebied van diversiteit?
•	 Diversiteit levert een aantoonbare bijdrage aan onze lange termijn doelen
•	 We hebben als bedrijf een sterk imago bij alle doelgroepen van onze markten
•	 Door diversiteit hebben we een grotere afzetmarkt
•	 Met diversiteit zijn we beter in staat snel te reageren op bewegingen in de markt
•	 Onze producten/diensten zijn door diversiteit beter afgestemd op alle doelgroepen 
van onze markt
•	 We kunnen concurrentievoordeel behalen door (meer) diversiteit
•	 We zijn beter in staat om te gaan met complexe en snel veranderende vragen in de 
markt
•	 We kunnen door diversiteit sneller groeien/meer personeel binnenhalen
•	 We hebben door beter management van diversiteit minder verloop/lager 
ziekteverzuim

Tools om direct aan de slag te gaan met diversiteit
Tool  2
Wat levert diversiteit op?
U bent niet de enige die deze vraagt stelt. En terecht!
TNO heeft in 2009 een serie casestudies beschreven van MKB-bedrijven die 
investeren in diversiteit. Veel ondernemers investeren in diversiteit, zonder 
uitgebreide analyses vooraf. Denk aan opleidingsbegeleiding of mentoruren, 
kosten voor nieuwe vormen van personeelswerving of wegwijs programma’s 
voor buitenlandse werknemers. Maar welke investeringen zijn verantwoord en 
wat leveren ze op? En kun je het rendement en de meerwaarde van diversiteit 
in kaart brengen?
Met dit hulpmiddel laat TNO zien hoe je de meerwaarde van diversiteit in kaart kunt brengen.
Ook deze tool begint met het doorlopen van stappen:
1. een analyse van de voordelen;
2. de randvoorwaarden en investeringen die nodig zijn en
3. conclusies die te trekken zijn uit beide verkenningen.
Vraag: heeft het zin om mij meer op diversiteit te richten?
Analyse:
Stap 1
wat zou diversiteit mij kunnen opleveren?
Analyse:
Stap 2
welke randvoorwaarden en investeringen zijn er dan voor mij nodig?
Conclusie:
Stap 3
Is het voor mij de moeite waard om mij meer op diversiteit te richten?
Hoe werkt het?
Om deze tool compact te houden, is ervoor gekozen om alleen het eerste deel - stap 1 - van het 
TNO hulpmiddel op te nemen. Hierin worden verkennende vragen gesteld die u alvast op weg 
helpen de meerwaarde van diversiteit voor uw onderneming een plaats te geven.
In het tweede deel gaat u aan de hand van gerichte vragen, dieper in op de vraag hoeveel, 
en op welke terreinen u denkt rendement te behalen. Daarbij wordt er nader gekeken naar de 
randvoorwaarden en benodigde investeringen om uw doelen te bereiken. Ten slotte volgt de 
slotconclusie met de belangrijke vraag: is het de moeite waard om mij meer op diversiteit te 
richten?

Wat levert diversiteit op?
Tool  2
Verwacht ik in mijn bedrijf
Meerwaarde Diversiteit personeel
Ja Misschien Nee
Meer voldoening
Als ik mij meer richt op diversiteit, dan (bijvoorbeeld)
9. Levert het werken met verschillende mensen en culturen 
mij veel ondernemersplezier op.
10. Ontstaat door de mix van culturen sneller een 
bedrijfscultuur waarin men meer openstaat voor nieuwe 
ideeën en flexibel is ten aanzien van andere invalshoeken.
11. Draag ik door het werken met divers personeel bij aan 
een maatschappelijke verandering.
(Product) innovatie
Als ik mij meer richt op diversiteit, dan (bijvoorbeeld)
12. Komen door het samenwerken met verschillende 
nationaliteiten ook verschillende visies bij elkaar.
13. Hierdoor komen ’vanzelfsprekendheden’ in een ander 
daglicht te staan en dit stimuleert de creativiteit.
Nieuwsgierig geworden?
De volledige versie van deze tool van TNO is te vinden op www.div-management.nl onder 
instrumenten. Zo kunt u zelf de meerwaarde van diversiteit bepalen voor uw onderneming.
Dit rapport bevat het hulpmiddel uit deze tool en deel 2 over randvoorwaarden en investeringen. 
Na het invullen van deze checklist kan de ondernemer zelf bepalen of het de moeite waard is om 
zich meer op diversiteit te richten. Daarnaast bevat het rapport 12 casestudies van bedrijven die 
zakelijk succes ervaren door te investeren in het in dienst nemen van Nieuwe Nederlanders.
Bron 
Onderzoeksrapport: ‘De meerwaarde van (etnische) diversiteit; goed voor de business’
Gemaakt door:  TNO Kwaliteit van Leven/Arbeid, 2009
In opdracht van:  Div, met subsidie van het ministerie van SZW
Rapport bestellen via: info@div-management.nl

Stappenplan diversiteit
Tool  3
Stap 2. Bepaal de doelen van het bedrijf naar klanten, medewerkers en de maatschappij
Werken aan diversiteit is geen snelle, incidentele actie, maar vraagt om een duurzame aanpak.
Houd oog voor de quick wins om het proces een goede start mee te geven. Stel haalbare, 
realistische doelen vast. Maak daarbij een onderscheid tussen bijvoorbeeld bedrijfsstructuur en 
bedrijfscultuur. Stel prioriteiten, niet alles kan in één keer.
•	 Naar klanten: bepaal de gewenste producten en diensten voor de diverse markten, met 
aandacht voor de mate van aantrekkelijkheid en concurrentievermogen. Bepaal ook de 
gewenste serviceniveaus naar de verschillende klantgroepen. Kies op basis hiervan een aantal 
specifieke doelen.
•	 Naar medewerkers: bepaal het gewenste aantal mensen voor de onderneming met bijbehorende 
vaardigheden. Bepaal de consequenties daarvan voor instroom, behoud, doorstroom en 
uitstroom.
•	 Naar de maatschappij: bepaal hoe en met welk resultaat diversiteit bijdraagt aan de gewenste 
maatschappelijke profilering (MVO) van uw bedrijf. Met andere woorden: bepaal voor welke 
waarden uw onderneming staat en stel ook doelen m.b.t. uw profilering en imago.
Stap 3. Organiseer de mogelijkheden voor een succesvolle aanpak
Zorg binnen en buiten uw bedrijf voor een goed verhaal dat uitlegt waarom diversiteit van belang 
is. Motiveer het belang van diversiteit en maak het concreet naar alle medewerkers. Maak en houd 
het onderwerp diversiteit bespreekbaar. Wees u ervan bewust dat er vele taboes en dilemma’s 
aan verbonden kunnen zitten.
Draagvlak
•	 Zorg voor draagvlak. Iedereen (allochtoon en autochtoon) moet de noodzaak van 
diversiteit begrijpen en naar vermogen bijdragen aan de ontwikkeling ervan. Geef 
mensen de ruimte om mee te denken. Houd rekening met weerstand. Richt u op 
de groep medewerkers die open staat voor vernieuwingen. Nodig bijvoorbeeld de 
voorstanders van het eerste uur uit om ambassadeur te zijn.
•	 Draagvlak ontstaat vooral ook uit duidelijke doelen en richtlijnen van de leiding. 
De ontwikkeling van diversiteit is zoals elk ander organisatiedoel nu eenmaal niet 
vrijblijvend. Diversiteit moet je blijvend managen.
•	 Zorg ervoor dat diversiteit aansluit op of verankerd is in het werkproces.
•	 Maak de voortgang onderdeel van rapportagesystemen.
Management
Diversiteit vraagt doorgaans om een top down benadering. Uiteraard kunnen ook
initiatieven van onderop ontstaan en worden ondersteund door het management.
De wijze van sturen en een zekere ‘toewijding’ is absolute noodzaak (zeggen én doen).
•	 Organiseer een breed samengesteld team binnen de organisatie dat als aanjager 
voor en bewaker van de voortgang kan zorgen (doen wat je zegt). Diversiteit vraagt 
om een integrale aanpak.
•	 Zorg voor voldoende financiële middelen om succesvol te kunnen zijn. De 
investeringen moeten zich zichtbaar terugbetalen. De financiële bewaking maakt 
duidelijk dat de reden van diversiteit vooral ligt in het verbeteren van de prestaties 
van het bedrijf.
•	 Leg specifieke diversiteitsdoelen vast.

Tools om direct aan de slag te gaan met diversiteit
Tool  4
Starten met MVO
Wat is maatschappelijk verantwoord ondernemen (MVO)?  
En hoe kunt u als ondernemer met MVO aan de slag in uw bedrijf? In deze 
MVO-tool vindt u inspiratie en tips om MVO naar uw eigen bedrijf te vertalen.
Wat is maatschappelijk verantwoord ondernemen?
Bij maatschappelijk verantwoord ondernemen (MVO) neemt een bedrijf verantwoordelijkheid 
voor de effecten van de bedrijfsactiviteiten op mens, milieu en bedrijfsvoering. Het bedrijf maakt 
bewuste keuzes om een balans te bereiken tussen People, Planet en Profit. Bedrijven kunnen zelfs 
nog een stapje verder gaan en zich richten op nieuwe marktkansen, groei en innovatie met winst 
voor mens, maatschappij en milieu. Nu en in de toekomst.
Lees meer over Wat is MVO? en Waarom MVO?
Hoe begin ik met MVO?
•	 Begin met kleine stappen en bouw uw MVO-beleid steeds verder uit.
•	 Wees creatief. MVO vergt een innovatieve blik op het bedrijf. Bedenk welke thema’s er in uw 
branche spelen.
•	 Pak MVO niet alleen op. Betrek uw personeel, klanten, buren en collega’s erbij.
•	 Zoek samenwerking met partijen in uw branche en in de keten.
•	 Maak een MVO-stappenplan en betrek uw medewerkers bij de uitvoering ervan.
•	 Communiceer over uw MVO-activiteiten, bijvoorbeeld op uw website en in regionale kranten.
 
MVO in 8 stappen
Steeds meer bedrijven doen al iets aan maatschappelijk verantwoord ondernemen. Maar niet 
altijd is er sprake van beleid op het gebied van MVO. Wilt u structureel aan de slag met MVO? 
Begin dan goed. Neem de juiste stappen. Daarbij kan dit stappenplan handig zijn:
1. Bepaal waarom MVO belangrijk voor u is.
Lees ook meer over ‘wat is MVO?’.
2. Bepaal wat MVO voor uw bedrijf betekent.
- Wat zijn de MVO-trends in de markt? Bij de overheid? Kijk wat andere bedrijven aan MVO 
doen. MVO biedt kansen!
- Wat hebben we internationaal afgesproken?
- Betrek stakeholders om te bepalen wat zij van uw bedrijf verwachten op het gebied van 
MVO. Denk aan medewerkers, klanten, leveranciers, netwerk groene ondernemers. Werk 
samen met andere partijen; bedenk wie u nodig heeft, brancheorganisaties, netwerken, 
branchegenoten, leveranciers etc.
- Wat betekent MVO voor uw bedrijfstak?
- Doe een nulmeting/quickscan, bijvoorbeeld de Duurzame Groeitest.
- Zoek uit hoe uw product gemaakt wordt en beoordeel in welke mate uw organisatie 
invloed heeft in de keten en hoe u die invloed kunt aanwenden.
- Indien u onderneemt in het buitenland: Verdiep u in het land waarin u onderneemt en de 
lokale wet- en regelgeving, raadpleeg de landendossiers.

Starten met MVO
Tool  4
Sluit u aan bij het netwerk van MVO Nederland
MVO Nederland is de nationale kennis- en netwerkorganisatie voor maatschappelijk 
verantwoord ondernemen (MVO); hét startpunt voor alle ondernemers die hun bedrijfsvoering 
willen verduurzamen.
MVO Nederland is een plek waar ondernemers inspiratie vinden bij collega-ondernemers en op 
de hoogte blijven van de allernieuwste MVO-ontwikkelingen. Een plek waar u kunt netwerken en 
‘duurzame’ deals kunt sluiten. En waar uw MVO-ambities waar worden gemaakt, hoe groot of 
klein die ook zijn.
Voor grote bedrijven bestaat de mogelijkheid partner te worden van het Grote Bedrijven Netwerk.
Word ook partner!
Ook u kunt partner worden. Lees meer over de voordelen van het partnerschap, de tarieven van 
het partnerschap en hoe u partner kunt worden op www.mvonederland.nl.
Meer informatie over MVO en praktijkvoorbeelden zijn te vinden op de website van MVO 
Nederland: www.mvonederland.nl

Succesvolle werving
Tool  5
Specifieke doelgroep: leeftijd geen bezwaar… 
Misschien hebt u behoefte aan wat ouder personeel, bijvoorbeeld vanwege de ervaring en 
het feit dat u senioriteit wilt benutten, de uitstraling naar uw klanten of omdat u graag een 
evenwichtige samenstelling van uw personeelsbestand ziet.
1. Zoek contact met het UWV WERKbedrijf
Zij hebben bestanden van werkzoekenden met of zonder baan. Zij kunnen zowel vanuit 
het belang van hun cliënten denken als vanuit u als werkgever.
2. Schakel het eigen netwerk in
Dat kan van alles zijn: de moskee en de kringen daar omheen, het buurthuis, verenigingen 
van allochtone winkeliers, de zelforganisaties in bijna iedere grotere gemeente, sportclubs 
en vooral voetbalverenigingen, uitgaansgelegenheden en theehuizen. Maar misschien 
kunt u ook uw huidige medewerkers eerst als ambassadeur inzetten. Zij kunnen het 
voorwerk doen omdat zij de mensen goed kennen en weten hoe ze te benaderen. Daarna 
kunnen zij u introduceren.
3. Zoek contact met andere netwerken
Denk niet alleen aan de huidige vacature, maar bouw aan een vertrouwensrelatie met 
organisaties, bijvoorbeeld door te netwerken. Onderhoud goede en vooral regelmatige 
contacten met hen, ook op de lange termijn. Zo kan aan beide kanten vaak snel en 
effectief ingespeeld worden op vraag en aanbod. Zie tool 5 voor meer informatie over 
netwerken.
Specifieke doelgroep jongeren 
Jongeren werven moeilijk? Soms wel!
Maar als je jongeren weet te interesseren en te betrekken bij je bedrijf, kunnen ze veel plezier en 
energie in uw bedrijf brengen. Wanneer u jongeren wilt werven, kan dat op een aantal manieren:
1. Werf via opleidingen en werkervaringplekken
In samenwerking met opleidingsinstellingen en scholen kan een stage- of werkervaringplek 
u aan fantastisch personeel helpen. Bedenk dat 60% van de stagiairs na het beëindigen 
van de stageperiode blijft. U kunt ook strategisch werven door stagiairs aan te stellen op 
vervangingsplaatsen. De vertrekkende medewerker neemt dan tijdens de stageperiode 
het inwerken van de stagiair op zich. Is deze periode beëindigd, dan is de functie vervuld en 
heeft u een goed ingewerkte medewerker afkomstig uit de gewenste doelgroep.
2. Werf intensief via internet
Inmiddels zoekt 80% van alle jongeren tot 25 jaar via internet naar vacatures!  
Veelallochtone jongeren bezoeken ook sites die speciaal voor hen bedoeld zijn zoals 
www.maroc.nl (Marokkaanse jongeren) of www.waterkant.net (Surinaamse jongeren).
3. Werf via social Networks
Maak gebruik van social networks zoals Hyves, LinkedIn en Twitter die ook zeer populair 
zijn onder jongeren.
4. Wees een trendwatcher
Houd de trends onder jongeren in de gaten. Zo zijn hiphop of streetdance dansscholen 
onder jongeren bijzonder populair. Bovendien beschikken zij over een zeer multicultureel 
bestand met leerlingen en (jonge) choreografen. Om hun hobby te kunnen bekostigen 
(kleding, wedstrijden) verdienen ze graag wat bij.

Werving & selectie
Tool  6
Netwerken
Een relatie opbouwen gaat verder dan elkaars naam leren kennen, handen 
schudden en visitekaartjes uitwisselen. Je moet er serieus werk van maken. 
Eén keer contact maken is dan ook niet voldoende. Je bouwt pas echte relaties 
op als beide kanten elkaar goed leren kennen, begrijpen en vertrouwen. Dan 
kan die relatie ook een belangrijk instrument worden voor personeelswerving, 
zeker als u actief wordt in multiculturele netwerken. Deze tool gaat daar dieper 
op in.
Netwerken als (strategisch) wervingsinstrument
Netwerken is als het werpen van een kiezelsteentje in een vijver. Na een plons ontstaan er 
steeds wijder wordende kringen in het water. De eerste kringen leiden weer tot nieuwe kringen 
en worden ook steeds groter. Op dezelfde manier bouw je met netwerken nieuwe relaties op 
of bestaande uit. Netwerken wordt vaak nog wel eens gezien als een manier om opdrachten 
binnen te halen of samenwerking te zoeken. Maar ook als strategisch wervingsinstrument kan 
het heel effectief zijn. Je neemt wellicht ook de stormachtige opkomst van virtuele netwerken 
(Hyves, Facebook, LinkedIn) waar. Daarnaast bestaan er diverse netwerken die bijvoorbeeld 
nog volledig uit autochtonen bestaan en netwerken waarbij dat niet zo is.
Werven in netwerken
Als je gaat werven in een nog onbekend netwerk van mensen die net als jij in hetzelfde land zijn 
geboren, dan heb je een aantal voordelen. Je hoeft mensen niet persoonlijk te kennen, maar je 
hebt wel veel dingen met elkaar gemeen: dezelfde taal, dezelfde cultuur, de waarden en normen, 
het gedrag, de voorgeschiedenis, de stad of provincie.
Op die basis herken je elkaar gemakkelijk, je weet ongeveer wat je aan elkaar hebt, wat je wel en 
niet kunt doen. Via die ongeschreven regels ontwikkelt de relatie zich bijna vanzelfsprekend. En een 
eventuele kleine vergissing is nog best recht te zetten. In die sfeer van herkennen en vertrouwen 
doet het na enige tijd niet geforceerd aan om de ander te verzoeken zijn of haar netwerk open te 
stellen zodat je nieuw talent kunt scouten voor je bedrijf. Die gedeelde vanzelfsprekendheid vormt 
*
de basis van deze zogenoemde impliciete wervingskracht . Denk hierbij ook aan de medewerkers 
van uw organisatie. Zij vormen meestal het eerste netwerk waarop uw werving zich richt.
De impliciete wervingskracht wordt nog belangrijker naarmate de vacante functie hoger is. Dan 
wordt vaak als vanzelfsprekend het old boys network ingeschakeld, zoals de golfclub, de Rotary, 
maar ook de muzieklessen van de kinderen of hun sportvereniging. Een automatisme dat andere 
doelgroepen gewild of ongewild uitsluit. Hogere functies kennen nog weinig diversiteit. Daar 
stagneert de ontwikkeling. Bij veel organisaties zie je dan ook een scheefgroei tussen een veelal 
‘witte’ top en een ‘gekleurde’ werkvloer. Hierin verandering brengen, dat vraagt om organiseren. 
Het is daarom van strategisch belang uw impliciete wervingskracht in nieuwe netwerken te 
vergroten.
* zie begrippenkader

Netwerken
Tool  6
De ongezochte vondst
Als u bewust of onbewust heeft geïnvesteerd in het zoeken naar verbindingen en graag iets 
betekent voor nieuwe netwerken, dan levert u dat vaak meer op dan u denkt. De andere partij zal 
maar wat graag en op een zorgvuldige manier kandidaten willen aanbevelen.
Samenwerking hoeft natuurlijk niet uitsluitend te leiden tot kansen in de sfeer van werving van 
personeel. Uw investering in de ontmoeting van nieuwe netwerken en/of doelgroepen, kan 
ook leiden tot serendipiteit: de ongezochte vondst. Misschien levert het u onverwachte nieuwe 
suggesties op voor producten of diensten van uw onderneming, of naamsbekendheid bij nieuwe 
klantgroepen of onverwachte doorverwijzingen naar uw bedrijf. Sommige ondernemers zien 
opeens nieuwe kansen ontstaan in de sfeer van publiciteit en media.
Kortom, sta open voor de ongezochte vondst!
Ten slotte
Lees het Begrippenkader voor meer informatie over impliciete en expliciete wervingskracht.
Zie voor een overzicht van diverse kleurrijke netwerken bijlage V.
Als u op zoek wilt naar informatie over netwerken in het algemeen, maar ook graag 
meer wilt weten over specifieke vormen van netwerken, kijk dan eens op de website  
www.managersonline.nl, zoekterm: netwerken.

Briefselectie
Tool  7
•	 De duur van de opleiding zegt niet alles.
Vooral meisjes doen vaak langer over hun opleiding of studie. Soms omdat ze veel 
thuis moeten helpen - wat overigens ook vaak voor jongens geldt - en in incidentele 
gevallen om uithuwelijking op jonge leeftijd te voorkomen of uit te stellen. Voor meisjes 
en jongens geldt dat ze vaak de studie helemaal zelf moeten betalen en er dus bij 
moeten werken, omdat de ouders daar financieel gewoonweg niet in kunnen voorzien. 
Volgens Forum gaat het om 80% van de allochtone jongeren.
•	 ‘Gestapelde opleidingen’ zeggen niets.
Een groot aantal opeenvolgende ‘gestapelde’ opleidingen (VMBO niveau 2, 4, MBO, 
HBO, WO), zegt niets over de werkelijke capaciteiten van de kandidaat.
Uit diverse onderzoeken is gebleken dat allochtone jongeren vaak een (te) laag 
schooladvies krijgen en weinig vertrouwen hebben in eigen kunnen. Hun ouders 
hebben meestal niet gestudeerd en kennen daardoor de weg niet in onderwijsland. 
Een lange lijst aan opleidingen zegt daarom vooral iets over de motivatie van de 
kandidaat. In tegendeel!
•	 Soms lijkt het alsof de kandidaat onder zijn of haar niveau heeft gewerkt.
Maar voor sommige allochtone kandidaten geldt dat werk gewoon werk is en de 
eerste mogelijkheid om door te groeien. 45-plussers willen graag weer aan het werk 
en nemen alles aan. En gemotiveerde werkzoekenden die geen werk vinden dat 
aansluit bij hun opleidingsniveau, kiezen vaak (tijdelijk) voor werk onder hun niveau. 
Een slechte aansluiting tussen opleiding en werkniveau zegt dus eerder iets over de 
werkmotivatie.
Onmisbare tips voor de briefselectie
1. Selecteren begint al bij het vaststellen van de functieomschrijving.
dat sommige functie-eisen bewust of onbewust, bepaalde groepen mensen aan kunnen 
spreken of juist uitsluiten. Maak bijvoorbeeld een onderscheid tussen noodzakelijke 
en wenselijke functie-eisen bij het opstellen van de selectiecriteria. Kies bij voorkeur 
universele eigenschappen of kenmerken, zoals: integer, communicatief, proactief, 
assertief, leiderschapskwaliteiten. Maar wees er tegelijk op bedacht dat ook deze 
kenmerken cultuurgebonden kunnen zijn. Specificeer ze zo nodig.
2. Selecteer sollicitatiebrieven nooit alleen.
Zorg voor een gemengde samenstelling van het selectieteam. Laat de brievenselectie 
door minimaal twee onafhankelijke van elkaar werkende beoordelaars uitvoeren. 
Eventueel kan dat ook iemand van buiten zijn, mocht u e.e.a. cultureel juist willen 
interpreteren. Hierdoor kunnen persoonlijke interpretaties en onterechte reacties 
worden gecorrigeerd.
3. Te snelle aannames verstoren de objectiviteit.
Schrijf daarom uw eerste indruk altijd ‘weg’ - letterlijk - en vergelijk deze naderhand 
met die van de anderen. Evalueer uw bevindingen.
4. Wees u bewust van associaties en de werking ervan.
Soms kunnen mensen met andere nationaliteiten associaties bij u oproepen, omdat u 
bijvoorbeeld een keer ergens op vakantie bent geweest en een positieve of juist een 
negatieve ervaring hebt gehad. Let erop dat uw associaties niet de beoordeling van 
de brieven kan beïnvloeden.
5. Wees u bewust van associaties en de werking ervan.
Vaak noemen kandidaten in de brief kwaliteiten die niet overeenstemmen met het 
gevraagde profiel. Kwaliteiten of competenties die weldegelijk van grote waarde 
kunnen zijn voor uw bedrijf.

Werving & selectie
Tool  8
Selectiegesprek
Het selectiegesprek is het meest gebruikte instrument om een goede kandidaat voor 
de functie te vinden. Het gesprek is bedoeld om bij de sollicitanten informatie in te 
winnen over de mate waarin zij aan de functie-eisen kunnen of (snel) zullen gaan 
voldoen. Ook hier spelen de ‘opvoedingslessen’, bescheidenheid versus assertiviteit, 
een grote rol. Zie het begrippenkader en de bijlage van prof. Dr. Pinto. De sfeer moet 
daarbij zodanig zijn dat de sollicitanten de ruimte krijgen om alle relevante informatie 
over de functie te ontvangen en zichzelf te kunnen presenteren. In deze tool gaan we 
hier nader op in.
Het selectiegesprek: een kwestie van structuur!
Een goede sfeer tijdens het selectiegesprek is uiteraard belangrijk. Maar een goede 
voorbereiding en een gestructureerde gespreksvorm misschien nog wel meer. Een 
selectiegesprek waar geen structuur in zit kan misschien ongedwongen verlopen. Het nadeel is 
echter dat een vergelijking met andere kandidaten moeilijker wordt, omdat van tevoren geen 
gespreksonderwerpen en criteria vastgelegd zijn. Binnen de selectiewetenschap wordt gesteld 
dat een ongestructureerd selectiegesprek de slechtst voorspelbare waarde heeft, daargelaten 
dat cultuurverschillen ook een rol kunnen spelen.
Hoe brengt u structuur aan? Werk criteriumgericht!
Objectiviteit is een belangrijk element in het creëren van gelijke kansen voor alle kandidaten, ook 
voor mensen uit bijzondere doelgroepen. Daarom adviseren wij het gestructureerde interview. 
U stelt aan de hand van de functie-eisen een gesprekslijst op met onderwerpen die tijdens het 
gesprek aan de orde komen. Deze onderwerpen kunnen betrekking hebben op ervaringen uit het 
verleden (hoe loste u dat op bij uw vorige werkgever?), het heden (zou u het nu weer zo doen?) 
en de toekomst (wat zou u anders doen?).
Wat zijn voorwaarden voor een goed selectiegesprek?
•	 Een goede voorbereiding is van groot belang. Maak aan de hand van de belangrijkste 
criteria bijvoorbeeld een interviewformulier met een ‘5-punts ankerschaal’ per 
criterium dat u wilt gaan onderzoeken.
•	 Denk van tevoren na over de vragen die u wilt gaan stellen.
•	 Een rustige gespreksomgeving draagt bij aan goede gesprekken.
•	 Zorg voor een diverse samenstelling van het selectieteam. Het belang hiervan wordt 
vaak onderschat.
•	 Elk teamlid scoort eerst voor zichzelf op de criteria. Later worden die onderling 
vergeleken en komt men bij verschil in interpretatie, door discussie tot overeenkomst.
•	 Geef aan wat u verwacht in het sollicitatiegesprek. Vertel duidelijk wat de gang van 
zaken is.
•	 Let ook op uw eigen non-verbale gedrag en de plaats die u aan tafel inneemt. 
Wilt u meer weten welke invloed lichaamstaal heeft, bijvoorbeeld de onderlinge 
afstand tot elkaar en de positie die de kandidaat kiest, kijk dan eens naar  
www.lichaamstaal.com.
•	 Wees hard op de zaak maar zacht op de persoon: toon belangstelling en vraag door.

Selectiegesprek
Tool  8
Valkuilen in selectieprocedures
Bijna alle selecteurs krijgen te maken met valkuilen tijdens een selectiegesprek. Vaak beoordelen 
en evalueren we mensen op een vluchtige, schematische wijze.
Veel voorkomende valkuilen bij selectiegesprekken zijn:
A. Het primacy-effect, is één van de grootste valkuilen waar een selecteur mee te maken kan 
krijgen. Dit betekent dat de selecteur een kandidaat gaat beoordelen op grond van de eerste 
indruk en niet op een feitelijke toetsing van de kwaliteiten van een kandidaat.
B. Het halo- of horneffect, is het verschijnsel dat u bepaalde positieve of negatieve eigenschappen 
bij een persoon generaliseert tot een algemeen positief (halo) of negatief (horn) totaalbeeld. 
C. Het soepelheidseffect of leniency-effect, is het verschijnsel dat veel mensen de neiging hebben 
om anderen eerder als positief dan als negatief te beoordelen.
Bij het werven van nieuwe Nederlanders zijn dit de meest voorkomende valkuilen. Denk bij A en B 
bijvoorbeeld aan een kandidaat met een hoofddoek of een kandidaat uit een bepaalde doelgroep 
waar algemene en vaak stereotiepe beelden over bestaan. Bijvoorbeeld: Antillianen zijn te lui om 
te werken, Molukkers zijn snel boos, Turken zijn vrouwonvriendelijk of Polen zijn alcoholisten.
Bij het leniency-effect is het eerder andersom: de selecteur kan zo bang zijn om te discrimineren - 
al dan niet uit onwetendheid - dat alle zeilen worden bijgezet om de allochtone kandidaat positief 
te beoordelen.
Valkuilen in selectieprocedures
•	 Wees u bewust van uw eigen beelden en vanzelfsprekendheden en waar die vandaan komen.
•	 Werk eens een tijdje met een collega-selecteur samen en kijk kritisch naar elkaars 
gespreksmethoden en aannames.
Evalueer en verbeter
Na afloop van de selectieprocedure, is het zinnig om met elkaar de slaag- en faalfactoren te 
inventariseren. De belangrijkste vragen die u zichzelf kunt stellen, zijn:
1. Wees u bewust van uw eigen beelden en vanzelfsprekendheden en waar die vandaan komen.
2. Werk eens een tijdje met een collega-selecteur samen en kijk kritisch naar elkaars 
gespreksmethoden en aannames.
Door gericht met deze vragen om te gaan werkt u aan een continu proces van kwaliteitsverbetering 
van uw selectieprocedure.
Meer weten? Met experts aan de slag?
Deze tool is mede tot stand gekomen door input van experts op het gebied van diversiteit in 
Nederland. De basis van deze tool werd beschreven door Mieke Janssen van Macori Consult.  
Zie: www.macori.nl.
Tips kwamen onder andere van Colourful People, een bureau voor werving & selectie en training 
en advies op het gebied van diversiteit.
Zie www.colourfulpeople.nl.
Het HOA, het servicepunt Hoog Opgeleide Allochtonen van het UVW WERKbedrijf kan u ook 
op weg helpen naar kleurrijk personeel. Het HOA is vindbaar via de website www.werk.nl. 
Daarnaast kunt u op de website www.div-management.nl meer diversiteitsexperts vinden, zowel 
kennisinstellingen als commerciële adviesbureaus op het gebied van diversiteit.

Introductieperiode
Tool  9
•	 Vraag naar eerdere werkervaringen van oudere werknemers en doe uw voordeel met hoe het 
er in andere bedrijven aan toegaat.
•	 Check de afgesproken werktijden met de mantelzorgorganisatie van de nieuwe werknemer. 
Geef aan hoe de bedrijfscultuur is als het gaat om het combineren van werk en zorg: wat zijn 
de wederzijdse verwachtingen?
•	 Wijs op belangrijke aanspreekpunten in de organisatie (vertrouwenspersoon, BHV’er, 
personeelszaken, Arbo-medewerker, OR-lid). En vergeet de huisregels niet.
Afspraken
Het is goed gebruik, introductie en inwerkperiode samen met de nieuwkomer in te delen. Dan 
worden er afspraken gemaakt over voortgangsgesprekken, de lengte van iedere fase, wie als 
aanspreekpunt is/zijn benoemd en wanneer het eindgesprek (einde proeftijd) gaat plaatsvinden. 
Zo bouwt u een vertrouwensband op.
Toelichting bij de introductie
Daar waar nieuwe, soms onbekende doelgroepen zich een plaats proberen te verwerven binnen 
de gevestigde orde van een bedrijf, zie je vaak dat nieuwkomers het niet redden vanwege de 
reacties van de oude garde of de dominante groep. Het gevolg hiervan is vrijwillig of onvrijwillig 
vertrek van de nieuweling, meestal binnen 6 maanden. Voor organisaties is dat een grote 
kostenpost. Behalve de werving- en salariskosten, komen daar kosten bij voor een hernieuwde 
werving- en selectieprocedure. En er zijn de verloren kosten voor het opnieuw inwerken van 
de nieuwe medewerker en vaak een verminderde productie als gevolg van conflicten en/of 
afnemende motivatie en werkplezier. Er wordt wel gesteld dat het vervangen van ongewilde 
uitstroom 6 maanden salaris per functie kost.
Diversiteit in mensen
Sommige situaties vragen om extra aandacht. De eerste vrouw bijvoorbeeld in een mannengroep 
of de eerste allochtoon in een autochtone groep. Ook het omgekeerde is mogelijk. Als mensen 
anders zijn dan de dominante groep, zorg dan voor het instellen van overleg waarin men elkaar 
kan ondersteunen en beter leren kennen. Groepsvorming kan een positieve invloed hebben 
op de werksfeer. Bij mensen met een zelfde culturele achtergrond kan de binnenkomst van 
de eerste collega met een andere culturele achtergrond soms leiden tot ongewenste situaties, 
zoals discriminatie, intimidatie of uitsluiting. Wees hier alert op tijdens het werkoverleg van de 
afdelingen. Om te voorkomen dat de nieuwkomer als enkeling wordt buitengesloten, is het van 
belang en in de praktijk succesvol gebleken om een aantal nieuwkomers gelijktijdig te laten 
instromen.
Denk ook aan gewenning bij klanten en leveranciers als diversiteit voor hen nieuw is of weerstand 
oproept. Om gewenning te stimuleren kan het werken in koppels bijvoorbeeld uitkomst bieden. 
Zo kan een door klanten of leveranciers gewaardeerde medewerker de nieuwe medewerker 
introduceren.
Diversiteit in communicatie
Bouw tijd in voor een terugblik op gedrag en communicatie. Introductie van nieuwkomers 
werkt alleen goed wanneer iedereen, zowel nieuwkomer als gevestigde medewerker, respect 
kan opbrengen voor elkaar. Probeer misverstanden in de communicatie te overbruggen door 
elkaar uitleg te vragen over onbegrepen gedrag. Maak dit zo nodig tot een vast aandachtspunt 
in teamoverleg en functioneringsgesprek.
Ten slotte
Voor werkgevers in de detailhandel is een handige brochure tot stand gekomen: ‘Welkom in de 
Winkel’. Deze brochure ondersteunt ondernemers en medewerkers bij introductie en inwerken 
van nieuw personeel en behandelt alle belangrijke onderwerpen die in de winkel van belang 
zijn. Kosteloos te bestellen en te downloaden via de HBD website www.hbd.nl of telefonisch:  
070-3385666.
De eerste indruk telt: je kunt een introductie echt maar één keer goed doen!

Binden & boeien
Tool  10
D. Weet wat er speelt in het bedrijf
•	 wees aanwezig en geef het goede voorbeeld
•	 toon interesse in iedereen
•	 laat zien dat ontwikkeling en vooruitgang van uw medewerkers voor u zeer belangrijk is en 
daarom prioriteit heeft boven andere zaken
•	 luister naar mogelijke angsten en bezwaren
•	 benoem – bij voorkeur in dialoog – de voordelen die diversiteit oplevert, maar overdrijf het 
niet.
E. Verhoog de betrokkenheid van medewerkers
•	 informeer uw medewerkers over belangrijke acties en doelen
•	 betrek medewerkers ook bij voorgenomen veranderingen en neem hun voorstellen of 
suggesties serieus
•	 bevraag en betrek actief medewerkers met verschillende culturele achtergronden
•	 benoem niet alleen doelen die belangrijk zijn voor de omzet, maar ook voor de samenleving. 
Benoem de verantwoordelijkheid die u als ondernemer hierin neemt en maak het concreet 
(bijvoorbeeld door bepaalde initiatieven te sponsoren op het gebied van duurzaamheid, 
reductie van CO2 uitstoot, kansen bieden aan jongeren of langdurig werkzoekenden)
•	 stimuleer vrijwilligerswerk en betrokkenheid van mensen bij hun eigen sociale netwerk (soms 
levert dat ook zichtbaarheid op in nieuwe netwerken).
F. Sport verbroedert en doet grenzen vervagen
•	 denk eens na over een eigen sportvereniging (teamsporten)
•	 schrijf u in bij een bestaande bedrijfscompetitie. Er zijn verschillende competities voor vele 
branches en uiteenlopende sporten
•	 denk ook eens na over sportsponsoring
G. Stimuleer culinaire ontmoetingen en doe iets met de kantine
•	 de eetcultuur is de meest uitnodigende en laagdrempelige vorm van integratie; doe daar af 
en toe iets origineels mee. Kies bijvoorbeeld eens voor een andere maaltijd, wanneer u met 
medewerkers gaat eten of eten laat bezorgen. Nodig mensen uit om met suggesties te komen 
naar aanleiding van vakantiebezoek. Denk aan positieve ervaringen die je mensen geeft. Hebt 
u bijvoorbeeld Hindoestanen in het bedrijf? Waarom niet een Bollywoodavond in de kantine 
en daarna Roti met de handen eten?
•	 heb je medewerkers met andere culturele achtergronden, nodig hen uit om suggesties te doen 
voor eten in de kantine. Gooi geen succesnummers uit het assortiment van de kantine, maar 
breid uit met producten waarvan u weet dat zij aansluiten bij (eet)wensen van uw mensen 
(bijvoorbeeld halal maaltijden of denk eens aan een halal bedrijfsrestaurant)
•	 neem duurzame en/of biologische producten op en denk aan duurzame verpakkingen
•	 zorg dat mensen zich thuis voelen, doe iets aan sfeer, ook al is het kleinschalig
H. En de feest- en gedenkdagen dan?
•	 feestdagen zijn symbolisch voor iedereen, of ze nu actief gevierd worden of niet
•	 ben je niet op de hoogte van feestdagen van medewerkers met andere culturele achtergronden, 
vraag hier naar. Er zijn overigens in toenemende mate ‘multiculturele agenda’s’ te koop of 
vindbaar via internet
•	 geef als directie de mogelijkheid om feest- en gedenkdagen samen te beleven. Dat hoeft niet 
altijd kerstmis te zijn, maar zou ook de geboortedag van bijvoorbeeld Ghandi kunnen zijn
•	 als je allochtone medewerkers hebt, laat zien dat je belangstelling hebt en ruimte wil bieden 
om alternatieve dagen voor bijvoorbeeld de kerstdagen te benutten
•	 zijn er mensen in dienst uit niet-westerse herkomstlanden? Doe dan iets met
•	 kennisuitbreiding over die landen van herkomst, als je merkt dat dit belangrijk voor hen is
•	 doe iets multicultureels met het jaarlijkse personeelsfeest. Mensen zullen graag met u 
meedenken
•	 denk eens na over geschenken bij verjaardag, huwelijk, geboorte, pensioen

Communicatie en maatwerk
Tool  11
Interculturele communicatie
Cultuurverschillen zijn al zo oud als de wereld. Dat kan in kleine dingen zitten 
zoals in eetgewoontes. Maar ook in grotere als man-vrouw verhoudingen. 
Wanneer verschillende culturen met elkaar in contact komen kan dat leerzaam 
zijn. Maar ook leiden tot onbegrip, misverstanden en zelfs conflicten. Zeker als 
de één de ander wil heropvoeden.
In deze tool gaan wij in op de vraag hoe u om kunt gaan met cultuurverschillen 
op de werkvloer.
Cultuurverschillen op de werkvloer: een probleem?
Verschillen in culturen zijn er altijd al geweest. Daarin spelen andere en vaak onzichtbare normen 
en waarden een belangrijkere rol in de communicatie.
Maar daarom zijn cultuurverschillen nog niet per definitie lastig of leiden ze automatisch tot 
conflicten. Sleutelwoorden zijn respect en inlevingsvermogen. Het kan handig zijn om wat 
meer van andere culturen te weten maar, het moet niet leiden tot een handleiding ‘Omgaan 
met etnische minderheden’ in je hoofd. Als je iets niet begrijpt vraag het dan gewoon. Als je je 
ergens aan stoort zeg het dan gewoon. En accepteer het omgekeerde ook. Pas dan ontstaat een 
productieve samenwerking.
Bent u nieuwsgierig naar wat u zelf zou kunnen leren of verbeteren in de communicatie die u hebt 
met collega’s met andere culturele achtergronden?
Lees dan door!
Om interculturele communicatie te laten slagen is het belangrijk om u zich een aantal dingen te 
realiseren:
Naast verschillen zijn er ook overeenkomsten
In de communicatie met allochtone doelgroepen richten mensen zich vaak op het verschil in 
plaats van op de overeenkomst. Dat is volgens professor Halleh Ghorashi (bijzonder hoogleraar 
diversiteit bij de afdeling Cultuur, Organisatie en Management van de Vrije Universiteit Amsterdam) 
precies de verkeerde aanpak. Cultuurverschil betekent eigenlijk alleen maar: anders kijken naar 
dezelfde realiteit. En ook niet altijd. Doorgaans houden alle ouders van hun kinderen bijvoorbeeld, 
en willen ze het beste voor ze. Daar zit de overeenkomst. Maar toch
voedt iedereen zijn kinderen op zijn eigen manier op. Daar zit af en toe het verschil.
Verschillen bestaan ook binnen dezelfde cultuur
Andersom is het ook niet zo dat er alleen maar verschillen tussen culturen zijn. Die vind je ook binnen 
culturen. In feite is er al een cultuurverschil tussen een Amsterdammer en een Rotterdammer. 
Tussen gelovigen uit Brabant en Staphorst. Tussen de Koninklijke Familie en een bijstandsgezin. 
Cultuur is dus niet alleen nationaliteit of etnische achtergrond, maar ook sexe, opleiding, leeftijd, 
hobby en woonsituatie bijvoorbeeld.

Communicatie en maatwerk
Tool  11
Ja, en hoe doe ik dat allemaal in de praktijk?
Stel, u voelt dat er iets in de communicatie niet goed loopt of dat er een conflict ontstaat of 
sluimert. Stel uzelf dan de volgende vragen:
•	 Is er een probleem?
•	 Wie heeft er eigenlijk een probleem? (de ander, ik, wij allebei?)
•	 Waar wordt dit probleem door veroorzaakt? (gedrag, verschil in opvatting, over 
grenzen heengaan, niet begrijpen, abnormaal vinden)
•	 Hoe zou ik het willen oplossen? (vragen, praten, erover lezen, in het team bespreken, 
gedragscode afspreken).
Ten slotte, op internet is veel informatie beschikbaar
Wilt u meer weten over interculturele communicatie? Kijk dan eens op:
www.interculturelecommunicatie.com. Dit is een website voor iedereen die geïnteresseerd is 
in interculturele communicatie, interetnische relaties, minderhedenstudies, management en 
intercultureel onderwijs.
Een website voor als u wilt im- of exporteren naar andere landen en lokale gebruiken wilt leren 
kennen is www.cultureactive.com. U logt in met een gebruikersnaam en wachtwoord. Daarna 
krijgt u toegang tot een enorme database met informatie. Kijk ook eens naar de website van 
Professor
dr. Halleh Ghorashi, bijzonder hoogleraar management van diversiteit en integratie aan de 
Vrije Universiteit Amsterdam: www.hallehghorashi.com en www.forum.nl, het instituut voor 
multiculturele ontwikkeling.
Ten slotte nog een tip van het expertisecentrum diversiteit: div-management. Het kan helpen 
bij deze tool een training/workshop te volgen. Aan de hand van de praktijk en met gebruik 
van rollenspellen valt heel veel erg makkelijk op zijn plek. En dat is winst. Voor adressen van 
trainingsbureaus op het gebied van interculturele communicatie en diversiteit: zie de website 
www.div-management.nl

Cultuur en het voorkomen van uitval
Tool  13
Werknemers van alle leeftijden
Niet elke ondernemer weet welke regelingen er bestaan als medewerkers vragen om 
verlof, bijvoorbeeld bij een bevalling en tijdens de kraamtijd. Voor alle helderheid: het 
gaat niet alleen om vrouwen die werk en zorg willen combineren. Ook bij mannen 
speelt dit in toenemende mate. Vragen om werktijdvermindering of ouderschapsverlof 
past soms niet in de bedrijfscultuur. Feit is dat mensen die goed in hun vel zitten, beter 
functioneren en presteren. Dat vraagt wel om flexibiliteit van twee kanten.
Deze tool gaat dieper in op het thema leeftijdsdiversiteit.
Ouderen aan het werk? Eerst de vooroordelen de deur uit!
Vooroordelen zijn de belangrijkste spelbrekers. Ze maken dat mensen al in een vroeg stadium 
als te oud buiten de boot vallen bij sollicitaties. Ze verhinderen dat organisaties investeren in 
scholing en het aangaan of aanbieden van nieuwe uitdagingen. Die vooroordelen zitten niet 
alleen bij werkgevers, maar ook bij werknemers. Maak daarom onderscheid tussen mythen en 
feiten rondom leeftijd.
Meet, weet & denk vooruit
Kent u de leeftijdsopbouw van uw personeel? Investeert u evenveel in alle leeftijdsgroepen van uw 
medewerkers? Denk hierbij aan opleidingskosten, kosten voor extra vrije dagen om zorg en werk 
te combineren, maar ook aan seniorenverlof. Weet u of er een relatie is tussen het ziekteverzuim 
en de leeftijdsfasen van uw medewerkers? Als u antwoord kunt geven op deze vragen, kunt u ook 
inschatten hoe vitaal en gemotiveerd uw personeel over vijf jaar is.
Werk aan fysieke conditie, maar ook aan mentale fitheid
Verstarring heeft vaak meer met het ontbreken van dynamiek te maken dan met ouder worden. De 
praktijk leert dat mensen behoefte hebben aan nieuwe uitdagingen. Het kan gaan om een nieuwe 
taak, een nieuwe functie of een ander appèl op kwaliteiten. Wie als organisatie niet anders te 
bieden heeft dan jaar in jaar uit hetzelfde werk te doen, bevordert dat medewerkers vastroesten. 
Voor kleinere bedrijven kan samenwerking met collega-bedrijven veel mogelijk maken. Soms is 
een stage elders al voldoende om nieuwe inspiratie op te doen.
Jong én oud willen bijdragen aan een gezond en vitaal bedrijf
Betrek uw medewerkers bij uw plannen en vertel ze hoe uw bedrijf ervoor staat. Welke bijdrage 
zouden zij kunnen leveren? Laat medewerkers meedenken: gun het jongeren zich te profileren en 
maak optimaal gebruik van de kennis en ervaring van uw senioren. Laat het niet bij uitwisselen en 
kijk vooral naar de langere termijn. Maak afspraken met elkaar en houd elkaar er aan.
Vraag naar de verschillende behoeften in de verschillende levensfasen
Sta open voor specifieke behoeften van uw medewerkers, die hen in staat stellen optimaal te 
kunnen functioneren. Kijk naar de mens achter de personeelscijfers. En houd er rekening mee dat 
iedere levensfase om aan andere invulling vraagt:
•	 Een jonge starter heeft doorgaans ruimte nodig om te kunnen spelen, zich oriënteren en 
dingen uitproberen. Daarin wil hij gefaciliteerd worden, tegelijkertijd heeft hij spelregels en 
coaching nodig.
•	 Een jonge ouder zit in een ‘ren-je-rot-show’. Gun hem of haar passende werktijden en 
flexibiliteit.
•	 Een senior wil betrokken zijn en op zijn eigen manier kwaliteit leveren. Geef een senior 
bijvoorbeeld supervisie over inwerktrajecten.

Cultuur en het voorkomen van uitval
Tool  14
Managen van v/m evenwicht
Onderzoeken van gerenommeerde onderzoeksbureaus als Catalyst en 
McKinsey laten zien dat bedrijven waar niet alleen mannen maar ook vrouwen 
in het management te vinden zijn, beter (financieel) presteren. Ook voor de 
besluitvorming en bedrijfsprestaties, is het van belang dat er evenwicht is 
tussen zowel mannelijke- als vrouwelijke leiderschapsstijlen en kwaliteiten. 
Dat is de reden dat er in veel ondernemingen (inter)nationaal al jaren gewerkt 
wordt aan het thema ‘genderdiversiteit’ en het ontwikkelen van instrumenten 
om een beter m/v evenwicht in ondernemingen te realiseren.
7 Zichtbare acties van werkgevers die streven naar m/v evenwicht
Wat kun je als werkgever doen om de verhouding tussen mannen en vrouwen in balans te 
brengen? De belangrijkste sleutels daarvoor zijn te vinden in zowel zichtbare als onzichtbare 
acties om de bedrijfscultuur en het gedrag van ondernemers en leidinggevenden te managen en 
te beïnvloeden. De volgende acties zijn van belang:
Actie 1. Formuleer een heldere business case: wat levert het ons op? Voor welke knelpunten is 
meer genderdiversiteit een antwoord of kans? Welke bedrijfsdoelstellingen zijn ermee gediend? 
Welke korte en lange termijn voordelen levert het ons op als wij investeren in het gericht werken 
aan evenwicht tussen mannen en vrouwen in ons bedrijf?
Actie 2. Voer een quickscan of een 0-meting uit: hoe ziet ons bedrijf er eigenlijk uit, hoe divers 
zijn we, waar staan we? Hoe vrouwvriendelijk zijn we eigenlijk? Het levert in alle gevallen een foto 
op van uw organisatie die u nog enorm zal kunnen verrassen!
Actie 3. Creëer meer flexibiliteit in werktijden en werkplekken om thuiswerken en flexwerken 
mogelijk te maken. Dit ondersteunt medewerkers in het vinden van een goede balans tussen werk 
en privé.
Actie 4. Screen uw HR-instrumenten. Stel uzelf de vraag of uw bedrijf in staat is om de beste 
talenten uit de markt te werven én te behouden.
Actie 5. Durf eens een knuppel in het hoenderhok te gooien en bestaande denkbeelden 
en patronen ter discussie te stellen. Wees u ervan bewust dat automatismen en ingeroeste 
mechanismen een belemmerende werking kunnen hebben op uw streven naar (meer) diversiteit. 
Deze bewustwording is onmisbaar als u echt iets wilt veranderen in het denken en de cultuur in 
uw bedrijf. Maar bedenk ook: maak het niet te zwaar. Een humorvolle benadering werkt het beste. 
Zorg dat het diversiteitstraject ‘fun’ is doordat het mensen iets positiefs oplevert, al is het alleen 
al meer zelfkennis!
Actie 6. Zonder commitment aan de m/v doestellingen van het management/de top wordt 
het helemaal niets. Diversiteit moet je blijvend willen managen. U kunt de overtuigingen in het 
management zichtbaar maken aan de buitenwereld door bijvoorbeeld ondertekening van het 
‘Charter Talent naar de Top’. Door u in te zetten voor genderdiversiteit, onderschrijft u ook het 
maatschappelijk belang van uw onderneming in het kader van MVO.
Actie 7. Goede rolmodellen zichtbaar maken, daarmee laat u zien: zo kan het ook!

Managen van v/m evenwicht
Tool  14
Meer weten of in actie komen?
1. Voor meer informatie over quickscans en cultuuronderzoeken, over workshops diversiteit en 
inclusive leiderschap, over leiderschapsprogramma’s voor vrouwen en over Cross Mentoring: 
www.opportunity.nl of mail naar oib@opportunity.nl. Opportunity in Bedrijf, is een 
expertise-organisatie en netwerk van tientallen organisaties die good practices uitwisselen. 
2. Met de ondertekening van het genoemde ‘Charter Talent naar de Top’, onderschrijft 
u net als veel andere ondernemingen het belang van genderdiversiteit en ontvangt 
u rapportages over uw voortgang. Kijk maar eens naar: www.talentnaardetop.nl. 
3. Op www.div-management.nl, vindt u meer informatie over het managen van diversiteit 
met links naar veel landelijke netwerken en kennisinstellingen. Wilt u kleurrijk vrouwelijk 
ondernemerstalent spotten, dan is de stichting Etnische Zakenvrouwen Nederland een 
interessante ingang, zie www.ezvn.nl.

Het exitgesprek
Tool  15
Toelichting bij het exitgesprek
Vertrekkende medewerkers kunnen uw organisatie op verschillende manieren beïnvloeden. Met 
het vertrek van de medewerker kan een bepaalde specialisatie of een belangrijke rol uit het 
arbeidsproces verdwijnen. De informatie uit het gesprek kan u op weg helpen onnodig toekomstig 
verloop te voorkomen. Daarom is het belangrijk om een exitgesprek goed aan te pakken.
Hoe pakt u het aan?
1. Planning van het exitgesprek
•	 Zodra u weet dat een medewerker afscheid gaat nemen, nodigt u hem uit voor een 
exitgesprek.
•	 Plan een exitgesprek liefst vóór het vertrek van de medewerker. Lukt dat niet, plan 
dan het gesprek enige tijd na het vertrek.
2. Voorbereiding op het exitgesprek
•	 Neem voor de voorbereiding ruim de tijd.
•	 Achterhaal voorafgaand aan het gesprek, alle achtergrondgegevens van de 
medewerker. Kijk ook wat de werknemer gedaan heeft voordat hij bij u in dienst 
kwam.
•	 Neem voldoende tijd voor het gesprek zelf.
•	 Houd het exitgesprek in een rustige, afgeschermde ruimte waar de werknemer zich 
op zijn gemak voelt en het gevoel heeft om vrijuit te kunnen spreken.
•	 Om alle informatie goed boven tafel te krijgen, kunt u er eventueel voor kiezen om 
het exitgesprek te laten voeren door iemand met dezelfde etnische achtergrond als 
de vertrekkende medewerker en bij een vertrekkende vrouwelijke medewerker door 
een vrouw.
3. Tips voor tijdens het gesprek
•	 Een informeel praatje over iets algemeens kan het gesprek op een plezierige en 
informele manier laten starten en langzaam sturen naar de belangrijkste reden voor 
het gesprek.
•	 Ga geen discussie aan tijdens het gesprek en kies vooral neutrale, open vragen.
•	 Als de medewerker een nieuwe baan heeft gevonden: feliciteer hem met zijn nieuwe 
functie.
•	 Onderbreek de medewerker bij voorkeur niet. U kunt het gesprek beter sturen door 
de vraagstelling aan te passen.
•	 Ook als u de medewerker liever niet ziet vertrekken, voert u het gesprek op een 
vriendschappelijke manier.
•	 Houd rekening met verschil in gespreksvoering tussen mannen en vrouwen. Gedrag 
kan cultuurbepaald zijn. Toch kan het helpen hier aan te denken:
- Vrouwen blijken zich vaker te verontschuldigen of iemand te bedanken dan 
mannen, ook als dit eigenlijk niet nodig is.
- Vrouwen stellen vragen uit belangstelling, niet uit onwetendheid of onzekerheid.
- Vrouwen vertellen problemen om zich af te reageren, niet om een oplossing te 
vragen.
- Vrouwen maken vaak grappen over zichzelf, niet uit een gevoel van 
ondergeschiktheid, maar om gelijkheid met de gesprekspartner te benadrukken.
- Vrouwen laten zich gemakkelijker interrumperen dan mannen.
- Vrouwen uit andere culturen zullen zich met een vrouw als gespreksvoerder 
soms vrijer kunnen uiten. Denk hieraan bij de planning van het gesprek.
4. Interview vastleggen
•	 Maak van het exitgesprek direct na het gesprek een verslag. Maar doe dit niet in het 
bijzijn van de medewerker. 
•	 Een standaard vragenlijst kan helpen, zodat steekwoorden tijdens het gesprek 
voldoende zijn voor latere verslaglegging.

Cultuur en het voorkomen van uitval
Tool  16
Personeelsenquête
Streeft u naar een open cultuur in uw onderneming en een tolerante werksfeer? 
Staat u ervoor open om stil te staan bij de mening van uw medewerkers over 
de interne communicatie binnen de onderneming, de stijl van leidinggeven en 
zaken als veiligheid en kwaliteit? Dan kunt u met deze tool direct aan de slag. 
U kunt de tool zelf toepassen, zonder hulp van externe adviseurs. Meer weten? 
Lees dan door.
Waarom een personeelstevredenheidsenquête?
Een enquête is een methode om kennis en inzicht van uw medewerkers te betrekken in het 
verbeteren van uw onderneming. Zo kunt u ook peilen of uw streven naar diversiteit zijn vruchten 
begint af te werpen. En kunt u gericht sturen op verbeteracties.
Om uw streven naar diversiteit nog fijnmaziger in beeld te krijgen, vraagt u uw medewerkers ook 
in te vullen of zij man zijn of vrouw en naar het geboorteland van henzelf en hun ouders. Deze 
toevoeging zal van onschatbare waarde zijn bij het evalueren van de uitkomsten.
Kruis het antwoord aan dat op uw situatie het meest van toepassing is.
Bij beantwoording van de vragen geldt:
1 = Geheel mee eens
2 = Mee eens
3 = Niet mee eens/oneens
4 = Mee oneens
5 = Geheel mee oneens
6 = Niet van toepassing
Algemeen
1. In het algemeen ben ik tevreden over mijn werkgever.
2. In het algemeen ben ik tevreden over mijn werk.
3. In het algemeen ben ik tevreden over mijn werkzaamheden.
4. In het algemeen ben ik tevreden over mijn werkbelasting.
5. In het algemeen ben ik tevreden over de samenwerking met mijn directe 
collega’s.
6. In het algemeen ben ik tevreden over de sociale veiligheid op mijn werkplek 
(dat wil zeggen dat ik niet bang hoef te zijn voor onverwacht negatief gedrag 
binnen het team zoals pesterijen of uitsluiting)
7. In het algemeen ben ik tevreden over het management van de organisatie.
8. In het algemeen ben ik tevreden over mijn direct leidinggevende.
9. Ik voel mij op mijn plek in deze organisatie.
10. Ik ben tevreden over de sfeer en omgangsvormen van deze organisatie.
11. Ik ben tevreden over de manier waarop rekening wordt gehouden met mijn 
culturele achtergrond in de arbeidsomstandigheden binnen de organisatie.

Personeelsenquête
Tool  16
E. Ongewenste omgangsvormen
40. Ik word wel eens gepest.
41. Ik voel mij soms gediscrimineerd.
42. Ik heb in mijn werk te maken met verbale agressie (bijvoorbeeld: schelden, 
beledigen).
43. Ik heb in mijn werk te maken met non-verbale agressie (bijvoorbeeld: 
bedreigen, aanraken).
44. Ik voel mij soms seksueel geïntimideerd.
F. Management van de organisatie
45. Ik vind de leidinggevende voldoende toegankelijk.
46. Ik heb vertrouwen in de leiding van de onderneming.
47. Ik krijg voldoende kansen om mij verder te ontwikkelen.
G. Direct leidinggevende*
48. Mijn direct leidinggevende behandelt mij met respect.
49. Mijn direct leidinggevende kent mijn kwaliteiten en zet mij in op zaken waar ik 
goed in ben.
50. Mijn direct leidinggevende is duidelijk over wat er van mij wordt verwacht.
51. Ik krijg van mijn direct leidinggevende waardering als ik mijn werk goed doe.
52. Ik kan met vragen en problemen terecht bij mijn direct leidinggevende.
H. Cultuur
53. Ik ervaar de omgangssfeer binnen de organisatie als prettig.
54. Ik voel mij een volwaardig en gewaardeerd lid van deze organisatie.
55. Ik ben er trots op om bij deze organisatie te werken.
56. Ik zou het leuk vinden om de komende jaren bij deze organisatie te blijven 
werken.
Nog enkele tips
•	 U houdt de enquête jaarlijks of tweejaarlijks. Door de resultaten over verschillende jaren met 
elkaar te vergelijken kunt u een goed beeld krijgen van de stand van zaken in uw onderneming.
•	 Koppel de resultaten altijd weer terug naar uw medewerkers. Ook als resultaten onverwacht 
tegenvallen. Daar liggen kansen voor verbeteringen.
•	 Weet wat u wilt meten! Pas de vragen daarom aan uw behoeften aan.
*
 
* De direct leidinggevende is de leidinggevende waar u de meeste (contract)uren mee heeft.

Gelijke behandeling
Tool  17
Hoe gaan we met elkaar om – algemene gedragsregels
•	 Maak geen onderscheid naar afkomst, achtergrond, religie of persoonlijke
•	 eigenschappen
•	 Laat je mening horen, toon je gevoel voor humor, maar denk altijd na over wat je 
zegt
•	 Respecteer elkaar altijd. Wie respect geeft, krijgt het ook weer terug
•	 Praat met en niet over elkaar. Toon belangstelling en stel vragen als je iets in het 
gedrag van de ander niet begrijpt
•	 Praat conflicten uit. Pak het conflict aan, niet de persoon
•	 Sta open voor kritiek. Spreek elkaar aan, maar val elkaar niet af
•	 Maak verschil in inzicht bespreekbaar. Zeg wat je wilt, maar dwing niets af
•	 Ga open en eerlijk met elkaar om. Sluit niemand buiten
•	 Maak bespreekbaar dat grappen of moppen die ten koste van (groepen) mensen 
gaan niet passen binnen de bedrijfscultuur. Elk gedrag is onaanvaardbaar indien:
- dergelijk gedrag als ongewenst, onredelijk of beledigend wordt ervaren door 
de persoon die ermee te maken krijgt (hinderlijke uitnodigingen, aanrakingen…)
- het een intimiderende, vijandige of vernederende werksfeer creëert ten 
opzichte van de persoon die ermee te maken krijgt (bijvoorbeeld het tonen van 
pornofoto’s, alle vormen van verbale of fysieke agressie)
- Voorkomen is bovendien altijd beter dan genezen. Het belang van een goed 
preventiebeleid weegt daarom zwaarder dan de klachtenprocedure
Gelijke beleving?
Wat voor de een klinkt als een goede grap, zal een ander als beledigend of kwetsend kunnen 
ervaren. De bedoelingen van de ‘zender’ die zich verbaal of non-verbaal tot iemand richt, doen er 
feitelijk niet toe. Het gaat om de beleving van de ‘ontvanger’ aan wie deze verbale of non-verbale 
uiting (soms indirect) is gericht. Houd hier rekening mee bij het beoordelen van situaties en geef 
mensen de ruimte hun gevoelens toe te lichten.
Ten Slotte
Mocht het toch misgaan; zorg dat u een gedragscode en klachtenregeling hebt, zodat u snel in 
kunt grijpen. U kunt een model van een gedragscode en een klachtenregeling downloaden via: 
www.art1.nl/gedragscode. Ook verkrijgbaar bij Art.1, het handboek: ‘Iedereen aan de slag’.
De organisatie Art. 1 voorkomt en bestrijdt discriminatie. Ook geeft zij richtlijnen voor het 
bevorderen van gelijkwaardige behandeling en het tegengaan van discriminatie.
Voor meer informatie over gedragscodes, klachtenregelingen of advies kunt u hen bereiken op 
www.art1.nl of telefonisch 010-2010201.

Bijlage I: Begrippenkader Diversiteit
Bijlagen
Institutional Bias
Vertekening die als een logisch gevolg voortkomt uit een historisch proces. Aan de basis van 
een organisatie staat doorgaans een homogene groep leiders. De bias in het managementteam 
komt voort uit de volgende situatie: in de loop der tijd ontstaat een voorkeur voor een bepaalde 
werkwijze die onbewust barrières kan opwerpen voor nieuwkomers binnen de organisatie.
Stereotypering
Het toeschrijven van persoonlijkheidseigenschappen op grond van waarneembare 
kenmerken van individuen die volgens de waarnemer tot eenzelfde groep behoren. Waar 
vooroordelen te maken hebben met houdingen en emotionele reacties op een individu, komen 
stereotyperingen voort uit veronderstelde kenmerken ten aanzien van een bepaalde groep. 
Een interessant verschil tussen vooroordelen en stereotyperingen, is dat door regelmatig 
onderling contact vooroordelen niet noodzakelijkerwijs afnemen (en zelfs kunnen toenemen), 
maar stereotyperingen echter wel duidelijk verminderen.
Stereotyperingen hebben een negatieve invloed op sollicitatieprocedures. Een van de 
gevolgen die stereotypering heeft op de arbeidsbeleving en daarmee de loopbaan, is 
statusongelijkheid. Mensen baseren hun mening over iemands capaciteit (en daarmee status) 
voor een belangrijk deel op stereotyperingen.
Zelfconcept
Het beeld dat iemand van zichzelf heeft. Een belangrijk deel van het zelfconcept ontleent 
men aan de identificatie met bepaalde groepen. Deze zogenaamde identiteitsstructuur is 
opgebouwd uit zowel fysiologische aspecten (geslacht, huidskleur) als culturele aspecten 
(waarden en normen). Verschillende onderzoeken bevestigen dat mensen over het algemeen 
positiever staan tegenover iemand waar ze in fysiologisch opzicht sterk op lijken en dat een 
afwijking van de fysiologische norm grote gevolgen kan hebben voor het verloop van de 
verdere loopbaan. Ook de culturele kenmerken beïnvloeden de loopbaanervaring, en wel op 
een drietal wijzen:
•	 De druk die de leden van een minderheidsgroep voelen om zich aan te passen 
aan de norm van de meerderheid. 
•	 De voortdurende afweging die plaatsvindt, over hoe te handelen in een bepaalde 
situatie.
•	 Het opofferen van (een deel) van de eigen oorspronkelijke culturele identiteit.
Etnocentrisme
Het gevoel ergens bij te horen en zich daarnaast te onderscheiden van anderen, is belangrijk 
voor de ontwikkeling van een positief zelfbeeld. Dit zelfbeeld wordt gevormd door een sociale 
identificatie en een sociale contra-identificatie. Bij de eerste worden goede eigenschappen 
van de eigen groep als positief ervaren en bij de tweede worden negatieve kenmerken van 
anderen benadrukt. Primair is het positieve zelfbeeld gebaseerd op positieve vooroordelen 
over de eigen groep en negatieve vooroordelen over anderen.
Klooneffect
Dit is de neiging om bij het beoordelen van mensen extra (positieve) aandacht te hebben 
voor mensen waar we onszelf in herkennen. Binnen organisaties betekent dit bijvoorbeeld 
dat er een soort ‘klooneffect’ ontstaat. Er worden alleen mensen aangenomen of positief 
beoordeeld die wat betreft gedrag lijken op diegene die beoordeelt.

Bijlage I: Begrippenkader Diversiteit
Bijlagen
Wat betekent dat voor mijn organisatie?
In de meeste gevallen ontbreekt het autochtone Nederlanders aan een even ‘gewichtig’ netwerk 
van allochtone Nederlanders. En bij hogere functies, raden van bestuur etc. heeft men vaak 
evenmin informeel toegang tot netwerken van gekwalificeerde vrouwen. Daar komt bij dat 
allochtone Nederlanders en ook vrouwen nog niet goed vertegenwoordigd zijn in hogere functies 
om in een evenredig aandeel bij de impliciete wervingskracht te kunnen voorzien. Bovendien 
zijn er bij weinig arbeidsorganisaties rolmodellen zichtbaar, waardoor zeker voor allochtone 
Nederlanders die op zoek zijn naar een baan, elk signaal van herkenning ontbreekt. Dat laatste 
heeft dan ook gevolgen bij de expliciete werving, die nog worden versterkt wanneer de werving 
via de traditionele wervingskanalen plaatsvindt. Dan is er soms geen een-op-een aansluiting 
op de mediaconsumptie van allochtone Nederlanders: u bereikt niet het volledig beschikbare 
arbeidspotentieel. Om voor functievervulling allochtone Nederlanders – en bij hogere functies 
ook vrouwen – evenredig te bereiken, is het goed de ongelijke impliciete wervingskracht te 
herstellen. Door bijvoorbeeld strategische allianties met allochtone netwerken aan te gaan en 
netwerken van gekwalificeerde vrouwen aan de organisatie te binden.
Zie verder de tool netwerken.
Halo–effect
Als we eenmaal positieve eigenschappen aan een persoon hebben toegeschreven, zijn we geneigd 
deze persoon automatisch meerdere positieve eigenschappen toe te schrijven.
Horn–effect
Het horn-effect, is het tegenovergestelde van het halo-effect. Hier gaat het om de uitstraling 
van wat we al eerder als negatieve eigenschappen hebben waargenomen. Als we iemand 
onaantrekkelijk vinden of slordig in zijn voorkomen, schrijven we die persoon gemakkelijk andere 
negatieve eigenschappen toe, zoals: niet ordelijk zijn, geen leiding kunnen geven, etc.
Locus of control (LOC)
Een term die wordt gebruikt om aan te geven op welke wijze mensen gebeurtenissen in hun 
leven verklaren. Mensen met een interne LOC zoeken deze verklaringen bij zichzelf. In hun ogen 
beschikken ze over hun eigen lot. Iemand met een externe LOC echter, wijdt gebeurtenissen aan 
oncontroleerbare krachten buiten hem/haar om. Onderzoek wijst uit dat de richting van de LOC 
behoorlijk cultuurgebonden is. Zo beschikken Anglo-Amerikanen over een veel sterkere interne 
LOC, dan bijvoorbeeld mensen uit de Afrikaanse, Arabische en Aziatische culturen, bij wie juist 
de externe LOC veel sterker is ontwikkeld.
Etnische minderheden, maar ook vrouwen binnen organisaties zullen een sterke(re) externe LOC 
ontwikkelen. Als minderheidsgroep zijn ze immers gevoeliger voor invloeden van buitenaf. De 
wetenschap dat je etniciteit of je geslacht je loopbaan beïnvloedt draagt niet bij aan een sterke 
LOC. Daarnaast zijn het ook nog eens eigenschappen waar je weinig aan kunt veranderen.
Selectieve perceptie
Het waarnemen van slechts een deel van de werkelijkheid. Het niet zien van de gehele 
persoonlijkheid van de ander, maar slechts een beperkt stukje dat op dit ogenblik interessant 
is. Daardoor ontgaat het geheel van iemands persoonlijkheid en dreigt het gevaar dat er een 
beperkt oordeel in stand wordt gehouden.
Psychologisering
Het beoordelen van het actuele gedrag van iemand op grond van wat beschouwd wordt als zijn/
haar karakter of persoonlijkheidseigenschappen. We spelen amateurpsycholoog en menen op 
basis van slechts een enkele waarneming bepaalde eigenschappen toe te kunnen schrijven aan 
de ander.

Bijlagen
Bijlage II: Bijdrage van Prof. Dr. Pinto
Diversiteit Breed, theorie en praktijk
Definitie: Met Diversiteit Breed wordt gerefereerd aan etnische, religieuze en 
culturele verschillen, maar ook aan verschillen zoals: gender, leeftijd, positie, 
functieniveau, seksuele voorkeur voor wat betreft waarden, normen, leefregels en 
gedragscodes.
Inleiding
Mensen kunnen zeer van elkaar verschillen wat betreft hun mentale programmering.
De ‘Structurentheorie’ en de Drie Stappen Methode (DSM) leert ons hoe effectief om te gaan 
met verschillen tussen mensen, met behoud van ieders eigenheid.
Onderstaand een korte weergave van deze theorie en methode. Zowel de Structurentheorie 
alsook de DSM worden in mijn boeken beschreven en geïllustreerd met vele cases uit de 
praktijk van bedrijfsleven, overheid, gezondheidszorg, politie, justitie, onderwijs etc. 
(zie www.davidpinto.nl onder ‘Publicaties’).
De Structurentheorie. Een nieuwe en brede benadering van ‘verschillen tussen mensen’.
Mijn voornaamste bezwaren tegen de gangbare ordening van verschillen rondom meer of 
mindere z.g. ‘dimensies’ zijn deze: Ten eerste is het aantal dimensies arbitrair. Deze benadering 
heeft bovendien een statisch, stigmatiserend karakter en biedt zij geen ruimte voor de evolutie 
die eigen is aan normen en waarden die ten grondslag liggen aan gedrag en communicatie 
op alle niveaus. Daarnaast miste ik een methodische aanpak hoe effectief om te gaan met de 
Diversiteit. Deze kritiekpunten brachten mij tot de ontwikkeling van de ‘Structurentheorie’ en 
de Drie Stappen Methode (DSM): hoe effectief om te gaan met verschillen tussen mensen, 
met behoud van ieders eigenheid. De essentie van de structurentheorie komt hierop neer: 
bij een structuur die betrekking heeft op regels en codes, zoals hierboven aangeduid, passen 
begrippen die uitdrukking geven aan veel of weinig regels, strak of los, gedetailleerd of 
globaal. Ik gebruik hiervoor de termen fijnmazige (F) versus grofmazige (G) structuren.
De uitersten van deze F- en G Structuren bevinden zich op een continuüm tussen een overwegend 
volle, gedetailleerde en strakke structuur van omgangscodes en communicatieregels tussen 
mensen (= F,  zoals in Somalië, Marokko) en het tegenovergestelde, namelijk ruimere, lossere 
en globalere stelsel van regels en codes (= G, zoals Canada, de VS, Nederland). Dit verschil 
is niet alleen tussen landen te bespeuren, maar ook tussen groepen, regio’s, landsdelen, 
bedrijven, afdelingen en individuen, zelfs binnen één en hetzelfde gezin. Met andere woorden, 
deze benadering is van toepassing op macro-, meso- én microniveau.
M- (mixed) Structuur
Tussen de F- en de G Structuren bevindt zich een mixed (M) structuur. Deze vorm vindt men 
in Oost-Europa en onder de tweede generatie van migranten waar ook ter wereld, maar ook 
in het Caribisch gebied, waar de vrouw door de concubinaatcultuur een bijzondere positie 
inneemt.
Vier factoren
Dat het ene individu meer tot de F- en het andere meer tot de G- Structuur behoort, schrijf 
ik toe aan vier factoren: welvaart, religie, sociaal milieu en het genetisch materiaal van ieder 
individu. Voor alle vier de factoren geldt dat ontwikkeling (positief dan wel negatief) mogelijk 
is.

Bijlage II: bijdrage van Prof. Dr. Pinto
Bijlagen
Voorbeelden
Enkele patronen en karakteristieken zijn:
•	 bij de F Structuur is er een grotere noodzaak tot duidelijkheid (en minder 
nuancering) over de gehele linie, ook ten aanzien van de diverse rollen.
•	 meer F betekent ook meer collectieve identiteit, hetgeen betekent dat de groep 
(en niet het individu) centraal staat.
De gevolgen van deze patronen voor gedrag en beleving van mensen reiken heel ver.
•	 Een aantal voorbeelden:
•	 een extern (i.p.v. intern) referentiekader voor goed en kwaad
•	 motivatie door de groep (meer dan de intrinsieke motivatie)
•	 bijna alles is persoonlijk
•	 nadruk ligt meer op relatie en vorm en minder op inhoud
•	 hoogste streven is eer en niet zelfontplooiing
De consequenties in praktische zin laten zich gemakkelijk raden in allerlei situaties: motivatie, 
onderhandeling, conflicthantering, etc.
Het doorgronden van de grote verschillen tussen de F en G Structuren heeft ook gevolg 
voor de bekende piramide van Maslow, verplichte kost bij de motivatieleer binnen 
managementopleidingen, waarmee Maslow de hiërarchie van menselijke behoeftes ordent. 
Deze piramide van Maslow is wel geldig voor de westers (G) georiënteerde mens (the West, 
12 % van de wereldbevolking), maar niet voor de gehele mensheid. Het oosters (F) deel van 
de wereld (the rest) kent andere behoeften dan het westerse en een andere (F) hiërarchie van 
behoeftes (zie figuur).
De piramide van Maslow De piramide van Pinto
Piramides van de hiërarchie van menselijke behoeften van Maslow (links) en Pinto (rechts) voor 
respectievelijk de G (the west) en de F Structuren (theorie rest).

Bijlagen
Bijlage III: Gert Jan & Geert Hofstede
Culturele dimensies Hofstede
Moraal diversiteit: ‘Je moet als baas weten wat cultuurverschillen doen, en dat 
kun je gebruiken in je benadering, maar je moet er niet over doorpraten: jouw 
werknemers moeten als één groep behandeld worden.’
Gert Jan Hofstede
Kleine machtsafstand versus grote machtsafstand
Hofstede definieert machtsafstand als de mate waarin de minder machtige leden van instituties 
of organisaties in een land verwachten en accepteren dat de macht ongelijk verdeeld is. Is 
deze verwachting en acceptatie laag, dan spreekt men van een kleine machtsafstand. Is 
deze hoog, dan wordt gesproken over een grote machtsafstand (ongelijkheid binnen de 
samenleving). Landen die hoog scoren op machtsafstand zijn de meeste Aziatische landen, 
Oost-Europese landen, Latijns-Amerikaanse landen, Arabische landen, Afrikaanse landen en 
een aantal Latijns-Europese landen. Landen die laag scoren op machtsafstand zijn onder 
andere: Duitstalige landen, Noord-Europese landen en de Verenigde Staten. Opvallend is dat 
in Nederland de machtsafstand veel kleiner is dan in België, terwijl deze landen naast elkaar 
liggen.
Individualistisch versus collectivistisch
Een samenleving is individualistisch als de onderlinge banden tussen individuen ongedwongen 
zijn. Binnen deze samenlevingen zorgt iedereen alleen voor zichzelf en voor zijn/ haar naaste 
familie. Een samenleving is collectivistisch als individuen vanaf hun geboorte opgenomen zijn 
in groepen, waar men levenslang voor elkaar zorgt in ruil voor loyaliteit. De meeste Westerse 
landen scoren hoog op individualisme (ook Nederland). Zuid-Europese landen scoren hoger 
op collectiviteit dan Noord-Europese. Aziatische en Latijns-Amerikaanse landen zijn vooral 
collectivistisch.
Masculien versus feminien
Een samenleving is volgens Hofstede masculien als emotionele sekserollen duidelijk 
gescheiden zijn. Bij mannen ligt het accent op prestatie en succes; bij vrouwen ligt de nadruk 
op bescheidenheid en tederheid en de kwaliteit van het bestaan. Een samenleving is feminien 
als emotionele sekserollen elkaar overlappen. Zowel mannen als vrouwen dienen bescheiden 
en teder te zijn en richten zich op de kwaliteit van het bestaan. Japan, Oostenrijk en Venezuela 
scoren hoog op masculiniteit, terwijl Zweden, Noorwegen en Nederland hoog scoren op 
feminiteit.
Lage onzekerheidsvermijding versus hoge onzekerheidsvermijding
Onzekerheidsvermijding is de mate waarin mensen in een samenleving zich bedreigd voelen 
door onzekere of onbekende situaties en deze situaties proberen te vermijden. Dit gevoel 
wordt zichtbaar door een hoge mate van stress en een hoger dan gemiddelde behoefte aan 
voorspelbaarheid. Landen met een hoge onzekerheidsvermijding hebben behoefte aan regels 
en formaliteit. Latijns-Amerika, Latijns-Europa, Oost-Europa en Mediterrane landen scoren 
hoog op onzekerheidsvermijding. Denemarken, Jamaica en Singapore scoren het laagst op 
onzekerheidsvermijding. Nederland scoort gemiddeld.

Bijlagen
Bijlage IV: Adviesbureaus diversiteit
Wilt u zich meer verdiepen in het onderwerp diversiteit of hier intensiever aan werken, dan zijn er tal 
van kennisinstituten, commerciële adviesbureaus en door de overheid gefinancierde organisaties 
die kennis en expertise hebben opgebouwd over diversiteit. Wij hebben voor u verschillende 
organisaties geselecteerd die directe raakvlakken hebben met de toolbox of hieraan hun bijdrage 
leverden. In vogelvlucht:
A & E Consultancy
A & E Consultancy selecteert – met het oog op diversiteit – personeel, verricht 
audits (organisatiediagnoses) en verzorgt workshops en trainingen.
www.aeneconsultancy.nl
Art.1
Art.1 is een landelijke vereniging ter voorkoming en bestrijding van discriminatie 
op alle gronden. De vereniging bestaat uit een landelijk expertisecentrum en 
regionale antidiscriminatiebureaus, verspreid over het land. Het expertisecentrum 
onderzoekt discriminatie en adviseert overheden, organisaties en individuen over 
het tegengaan van discriminatie. Bij de regionale bureaus kunnen mensen terecht 
met klachten over discriminatie.
www.art1.nl
Colourful People
Colourful People is een bureau dat werkt aan vraagstukken op het vlak van: 
werving & selectie, interim management, detachering en training & advies op het 
gebied van diversiteitsmanagement.
www.colourfulpeople.nl

Bijlage IV: Adviesbureaus diversiteit
Bijlagen
i-Nova
i-Nova is een onderzoeks- en adviesbureau gespecialiseerd in diversiteit. 
Opdrachtgevers zijn gemeenten, instellingen en bedrijven die op zoek zijn naar een 
nieuwe manier van denken en werken.
www.i-nova.nl
Intelligence Group
Intelligence Group onderzoekt jaarlijks de allochtone en autochtone 
beroepsbevolking op haar mediagedrag en arbeidsmotieven. Op basis van deze 
gegevens zijn werkgevers in staat beter hun diversiteitsbeleid in te vullen.
www.intelligencegroup.nl
Kennis en innovatiecentrum Cross Over
Zoveel mogelijk jongeren met een functiebeperking zelfstandig laten worden én 
een eigen plek in de maatschappij laten vinden: dát is het doel van kenniscentrum 
Cross Over. Daarvoor is een cultuuromslag nodig bij alle betrokken doelgroepen. 
Cross Over kent die doelgroepen en ondersteunt ze met kennis en advies.
www.kcco.nl
Legato Opleidingen
Legato Opleidingen richt zich op het bedrijfsleven, de overheid, onderwijs- en 
opleidingsinstellingen en (non)profit organisaties. Zij beogen de capaciteiten van 
diversiteitsdoelgroepen beter en gerichter onder de aandacht van de Nederlandse 
arbeidsorganisaties te brengen. Dat doet zij door diverse diensten aan te bieden, 
zoals trainingen, advies en coaching.
www.legato-opleidingen.nl

Bijlage IV: Adviesbureaus diversiteit
Bijlagen
Servicepunt HOA
Servicepunt HOA (Hoog Opgeleide Allochtonen) ondersteunt de 
personeelsvoorziening bij werkgevers onder meer door Werving- & Selectie 
arrangementen, het bijhouden van de Talentenbank en het matchen van kandidaten 
op vacatures.
www.werk.nl/portal/page/portal/werk_nl/werkgever/meerweten/werving/
servicepunthoa
TNO
TNO werkt aan de optimale inzet van mensen. Diversiteit en 
diversiteitsmanagement (DM) zijn daarbij belangrijke speerpunten. TNO werkt aan 
de ontwikkeling van kennis en de toepassing van al beschikbare kennis. Daarnaast 
adviseren en begeleiden zij organisaties. 
www.tno.nl/content.cfm?context=markten&content=case&laag1=52&item_id=401
www.diversityatwork.net
Bovenstaande lijst is niet uitputtend. Meer bureaus vindt u op de website van de Div-community: 
www.div-management.nl/div-community
De Div-community bestaat uit diverse consultancy- en expertbureaus die zich 
verbonden voelen met het thema diversiteit en die zich vanuit een ‘sense of community’ 
verbinden aan Div. Deze verbinding betekent een wederzijdse versterking waarbij alle 
partijen zich inzetten om bij te dragen aan activiteiten ter bevordering van diversiteit 
op de arbeidsmarkt.

Bijlage V: Kleurrijke netwerken en de werving van toptalent
Bijlagen
Worden er cultuurneutrale assessments gehanteerd? Is het mogelijk te investeren in 
verbindingen met netwerken van ‘Nieuwe’ Nederlanders en mensen met diverse, kleurrijke 
achtergronden? Werving heeft alleen dan zin, als je echt de bereidheid hebt om nieuwe 
doelgroepen op te zoeken. Wil je bijvoorbeeld werk maken van het werven van jongeren, of 
van kandidaten met een niet-Nederlandse achtergrond, dan zul je de bereidheid moeten laten 
zien om het gesprek en de ontmoeting aan te gaan.
Advies
Een belangrijke tip voor bedrijven die willen investeren in diversiteit, is het benutten van 
bestaande kleurrijke netwerken en het betrekken van medewerkers met uiteenlopende 
achtergronden bij ambities op het gebied van diversiteit. Probeer dus voor het uitbreiden 
van uw netwerk en het vinden van geschikte kandidaten, gebruik te maken van de binnen 
uw organisatie werkzame allochtone Nederlanders. Door deze medewerkers strategisch 
in te zetten kan men de impliciete wervingskracht vanuit andere doelgroepen stimuleren. 
Bovendien zijn de eigen werknemers de beste ambassadeurs.
Een tweede advies, is het aangaan van allianties met allochtone zelf-organisaties. In dit 
document zijn contactgegeven opgenomen van tal van organisaties. Een derde advies ten 
slotte, is het geven van gerichte zoekopdrachten aan externe bureaus (zie op de website van 
Div-management onder community). Het nadeel van deze benadering, is dat de organisatie 
zélf geen band met de allochtone doelgroep opbouwt, maar dat u als het ware expertise 
inkoopt. 
Meer informatie over werving en het belang van netwerken is te vinden in de toolbox diversiteit, 
kosteloos te downloaden via www.div-management.nl.
Stichting Etnische Zaken Vrouwen Nederland
Mw. M. Russel | 010-2857582 | www.ezvn.nl | info@ezvn.nl
De businessclub EZVN, is in de afgelopen drie jaar uitgegroeid tot het landelijk 
platform in Nederland voor vrouwelijk allochtoon (ondernemers) toptalent en 
vraagbaak op het gebied van diversiteit voor overheid en bedrijfsleven. Samen 
met diverse Europese vrouwelijke netwerkorganisaties, met een gezamenlijk 
netwerkbestand van meer dan 5.000 vrouwen, trachten zij aan te sluiten bij 
Europese ontwikkelingen. Hun doel is de zwarte zakenvrouwen te organiseren 
teneinde kennisuitwisseling en economische groei te realiseren. De businessclub 
EZVN biedt haar aangesloten leden een actief programma van workshops, 
netwerkbijeenkomsten en een internationale conferentie. Daarnaast  organiseert 
zij elk jaar de verkiezing van de zwarte zakenvrouw Nederland en de zwarte 
vrouwelijke manager Nederland.

Bijlage V: Kleurrijke netwerken en de werving van toptalent
Bijlagen
COSMICUS
Hr. M. Cerit | 06 – 188 186 24 | www.cosmicus.nl | info@cosmicus.nl
Grootste landelijke, van oorsprong Turkse, netwerkvereniging. Is in alle 
universiteitssteden vertegenwoordigd. Cosmicus levert middels educatieve, 
culturele, sociale en wetenschappelijke activiteiten en projecten een bijdrage op 
het gebied van maatschappelijke participatie, integratie en emancipatie in het 
algemeen en aan de opleiding, ontwikkeling en loopbaan van studenten en alumni 
in het bijzonder. Stichting Cosmicus werd anno 1995 opgericht en is momenteel 
actief met acht studentencentra verspreid over het land. Het merendeel van deze 
lokale afdelingen is gevestigd op universiteiten en hbo-instellingen. Cosmicus is 
een voorloper wat betreft competentieontwikkeling en studieloopbaanbegeleiding. 
Cosmicus is voorstander van diversiteit en besteedt ruime aandacht aan de realiteit 
van maatschappelijke pluriformiteit, waarbij zij gericht is op het bijdragen aan 
harmonie en solidariteit in de samenleving.
Vereniging Antilliaans Netwerk
Maite de Haseth | 06 - 270 141 83 | www.antilliaansnetwerk.nl | voorzitter@antilliaansnetwerk.nl
De vereniging is ontstaan uit een vriendengroep die sinds 1994 bijeenkwam. De 
bijeenkomsten hadden als speerpunt het bespreken van Antilliaanse vraagstukken 
en het uitwisselen van informatie over de Antilliaanse samenleving in Nederland en 
de Nederlandse Antillen. Wegens toenemende belangstelling voor de besproken 
onderwerpen, is deze groep dusdanig gegroeid dat een geformaliseerde aanpak 
noodzakelijk was. Dit leidde tot de oprichting van de Vereniging Antilliaans 
Netwerk. De vereniging tracht dit doel te bereiken door regelmatig activiteiten te 
organiseren om Antilliaanse professionals en anderen bijeen te brengen. Dit wordt 
met name gedaan door het bespreken van algemeen maatschappelijke en culturele 
onderwerpen of onderwerpen op het gebied van politiek, dienstverlening en 
bedrijfsleven in het algemeen.

Bijlage V: Kleurrijke netwerken en de werving van toptalent
Bijlagen
VluchtelingenWerk Nederland
Igor Ivakic |  020-3467200 | www.vluchtelingenwerk.nl | iivakic@vluchtelingenwerk.nl
VluchtelingenWerk Nederland komt op voor de rechten van vluchtelingen en helpt 
hen bij het opbouwen van een nieuw bestaan in Nederland.
Vluchtelingen die in Nederland aankomen, kunnen meestal niet terugvallen 
op een netwerk van familie of bekenden. Ze staan er alleen voor. De steun van 
VluchtelingenWerk Nederland is daarom hard nodig. Duizenden vrijwilligers en 
betaalde medewerkers van VluchtelingenWerk bieden vluchtelingen dagelijks 
praktische begeleiding tijdens de asielprocedure en bij het opbouwen van een 
nieuw bestaan in de Nederlandse samenleving. Daarnaast zet VluchtelingenWerk 
Nederland zich in voor het vergroten van draagvlak voor vluchtelingen en 
asielzoekers en een goed asiel- en integratiebeleid.
Atana
Hr. R. Boonzajer Flaes / mw. P. Dias |  020 - 514 13 80 | www.atana.nl | info@atana.nl
Nederland is veranderd, voorgoed. Andere mensen, andere culturen, nieuwe 
vraagstukken, nieuwe oplossingen. Nieuw, anders, maar allemaal Nederland. Er 
zijn mensen nodig die daaraan kunnen bouwen. Als toezichthouder, als bestuurder, 
als adviseur. Die mensen vindt u bij Atana. Een  programma dat al zeven jaar 
resultaten laat zien. Meer dan tweehonderd nieuwe bestuurders geselecteerd, 
getraind en gematcht. Van VPRO tot De Appel en het Nationaal Ballet. 
Woningbouwcorporaties, zorginstellingen, vrijwilligersorganisaties en culturele 
instellingen. Overal zijn toezichthouders en bestuurders nodig, en Atana voorziet 
daarin. Atana kent een unieke combinatie bestaande uit een trainingsprogramma, 
een matchmaker en een netwerk. Bestuurders met potentie worden door ons zelf 
opgeleid. Wij richten ons op de bruggenbouwers van de toekomst, mensen die 
goed thuis zijn in Nederland, en goed thuis in een van de vele andere culturen die 
Nederland inmiddels rijk is.

Bijlagen
Bijlage VI: Bronvermelding en colofon
Bronnen
Deze toolbox is tot stand gekomen door samenwerking met diverse partners van Div-
management (zie colofon). Bij de volgende tools zijn externe bronnen gebruikt die niet 
expliciet benoemd zijn in de tool zelf:
Tool 8 Selectiegesprek
Kenniscentrum MVO Vlaanderen:
www.mvovlaanderen.be/kenniscentrum/instrument/reizen-in-diversiteitsland-
handleiding-voor-diversiteitsplannen/s/textiel-kleding/t/diversiteit/
Tool 11 Interculturele communicatie
Ghorashi, 2006; Shadid 2002; hoffman, 2002 Transact, 2005;
Vilans, 2009 (www.vilans.nl/smartsite.dws?ch=,def&id=131461)
Literatuur 
 
Ghorashi Website (www.ghorashi.nl)
Transact, factsheet diversiteit in communicatie (2005)
Shadid Website (www.interculturelecommunicatie.nl)
(Vilans, 2009) (www.vilans.nl/smartsite.dws?ch=,def&id=131461)
Colofon
Tekst / bijdragen
Mieke Jansen (Macori Consult BV, basisconcept Toolbox), prof. dr. Pinto, prof. Hofstede, 
Margo van Berkel (Opportunity in Bedrijf), Desirée Hilkens (expertisecentrum LEEFtijd), 
Melek Usta (Colourful People), Radj Ramcharan (Forum), professor dr. Halleh Ghorashi, Petra 
van Meeteren (HBD), Joyce Rosenthal (HBD),  Feia Tol (MVO Nederland) en medewerkers van 
Div-management: Ninon le Grand, Frans Malten,  Najia Tarhouchi, Cheyenne Lacroes, Suzanne 
Hansen, Ad de Ruijter.
Organisaties betrokken bij de totstandkoming van de toolbox diversiteit
HBD, Forum, Art.1, E-quality, UWV-Servicepunt, HOA, VGN, Connexxion, expertisecentrum 
LEEFtijd, Colourful people en Macori Consult BV.
Vormgeving
Khalid Laouhi
Tekstuele redactie
Tekstuele redactie: Bram Hügel (Bureau Splash) en Marloes de Bie (Bibit-Groningen)
Eindredactie/projectleiding: Cheyenne Lacroes, Suzanne Hansen, Ad de Ruijter.
Uitgave
Div, Landelijk Netwerk Diversiteitsmanagement, Kalkbranderij 2, 1185 ZX Amstelveen
020 – 3452302 | info@div-management.nl I www.div-management.nl

