 
  
 
 
 
 
 
 
 
DE ONTWIKKELING VAN HET ONDERWIJS IN 
CARIBISCH NEDERLAND 2014-2016 
 
 
 
 
 
 
 
 
 
 
 
 
 
 
 
 
 
 
 
 
 
 
 
Utrecht, februari 2017 

 
 
 
 
 

 
 
 
 

 
 
 
De inspectie pleit daarom voor: 
 
• blijvende ondersteuning van scholen om opbrengstgericht te kunnen werken 
en de kwaliteitszorg verder te kunnen verbeteren; 
• specifieke aandacht voor kwetsbare leerlingen en het blijvend stimuleren 
van de samenwerking tussen scholen en expertisecentra onderwijszorg; 
• actief blijven ondersteunen en coachen van besturen om de continuïteit en 
de kwaliteit van het bestuur te bevorderen;  
• actief bevorderen van de kwaliteit van de leraren en scheppen van gunstige 
voorwaarden voor werving en selectie van personeel; 
• een integrale benadering van de jeugdproblematiek die noodzakelijk is om 
te komen tot duurzame onderwijskwaliteit. 
 
 
  
 

 
 
 
Voor Caribisch Nederland zijn echter geen normen beschikbaar voor de 
leerresultaten. Om vast te stellen of een school basiskwaliteit heeft, heeft de 
inspectie daarom vooralsnog de leerresultaten niet betrokken.  
De inspectie volgt de ontwikkeling van de leerresultaten uiteraard wel. Ze vergelijkt 
ze met de leerresultaten in Europees Nederland aan de hand van examenuitslagen 
en toetsresultaten. Zo kan worden vastgesteld of de achterstand ten opzichte van 
Europees Nederland kleiner wordt en of er vooruitgang te zien is.  
 
Om de leerresultaten in beeld te brengen kan de inspectie ook in de nabije toekomst 
in het voortgezet onderwijs en het middelbaar beroepsonderwijs gebruikmaken van 
de examenuitslagen. Daardoor zijn data beschikbaar op basis waarvan te zijner tijd 
beoordelingsnormen zouden kunnen worden vastgesteld. In het primair onderwijs is 
de situatie anders omdat er vooralsnog onvoldoende gebruikgemaakt wordt van 
geschikte toetsen. Op de Bovenwindse Eilanden is eenduidige toetsing nodig aan het 
eind van de basisschoolperiode, passend bij de context, de instructietaal en het 
geboden onderwijs. Zo kan op termijn de voortgang in de ontwikkeling van de 
leerresultaten worden gemonitord. 
Op Bonaire, waar het onderwijs ook in de toekomst deels in het Papiaments en deels 
in het Nederlands zal worden gegeven, kan de inspectie de leerresultaten in het 
primair onderwijs voorlopig moeilijk bij het kwaliteitsoordeel betrekken. 
 
Het inspectietoezicht in de periode 2014-2016 
Op hoofdlijnen heeft de inspectie in Caribisch Nederland het kwaliteitstoezicht van 
2014 tot en met 2016 op vergelijkbare wijze uitgevoerd als in de voorgaande drie 
jaar. Jaarlijks werden de scholen en instellingen twee keer bezocht, voor de controle 
van de naleving van wettelijke voorschriften, kwaliteitsonderzoek en voor 
voortgangscontroles van de verbeteractiviteiten op basis van de eigen 
verbeterplannen. Op de scholengemeenschappen voor voortgezet onderwijs en 
middelbaar beroepsonderwijs op Bonaire en Sint Eustatius vond de inspectie in 2014 
daarnaast ook aanleiding om specifieke onderzoeken uit te voeren in verband met 
het bestuurlijk handelen. Naast controles en onderzoeken zijn in deze periode 
opnieuw talloze gesprekken gevoerd met betrokkenen en belanghebbenden, 
waaronder gedeputeerden en gezaghebbers van de openbare lichamen. 
 
In het financieel toezicht heeft de inspectie in deze periode jaarlijks de financiële 
positie van de schoolbesturen beoordeeld aan de hand van de jaarcijfers. Tevens 
zijn de bevindingen van de instellingsaccountants in het kader van de financiële 
rechtmatigheid afgehandeld. 
 
Na het aanloopjaar 2011 is in 2012 de Regeling jaarverslaggeving onderwijs BES 
van kracht geworden. In deze regeling zijn voorschriften opgenomen voor de 
financiële verantwoording van het bekostigd onderwijs in Caribisch Nederland. 
Daarnaast is het sinds 2012 voor de instellingsaccountant van de schoolbesturen 
verplicht om te controleren volgens het onderwijscontroleprotocol BES. De 
instellingsaccountants stellen vast of de verantwoordingen voldoen aan de eerder 
genoemde regeling en rapporteren op grond van het onderwijscontroleprotocol over 
hun bevindingen.  
 
In haar financieel toezicht steunt de inspectie op de werkzaamheden van de 
instellingaccountants. Hun jaarlijkse controle vormt het eerstelijns financieel 
toezicht. Het inspectietoezicht vormt de tweede lijn. De toezichtactiviteiten van de 
inspectie in de periode 2014 tot en met 2016 bestonden uit het continuïteitstoezicht, 
waarbij de financiële positie van de schoolbesturen in Caribisch Nederland is 
beoordeeld aan de hand van de ingediende jaarverslagen en het 
rechtmatigheidstoezicht. Hierin worden de bevindingen van de accountants 
afgehandeld, dat wil zeggen: geverifieerd met zo nodig een terugvordering tot 
gevolg. 
 
De genoemde toezichtactiviteiten hebben in deze periode geleid tot in totaal 79 
rapporten van bevindingen, gemiddeld zo'n drie per instelling. Deze betreffen de 
Pagina 9 van 42 
 
 

 
 
 
1 De Onderwijsagenda: bereikte kwaliteit van het 
onderwijs in 2016 
In september en oktober 2016 heeft de inspectie de meest recente 
kwaliteitsonderzoeken uitgevoerd. Het waren de laatste onderzoeken gedurende de 
looptijd van de Onderwijsagenda 2011-2016. Na de tussenstand in de 
themarapportage van 2014 laten de onderzoeken op de scholen en de instellingen 
nu zien wat het eindresultaat is van ruim vijf jaar verbeteractiviteiten. De start in 
2011 van de scholen en instellingen was divers: van matige kwaliteit tot onderwijs 
dat ver onder de maat was. Sommige instellingen moesten nog een volledig nieuwe 
start maken. De resultaten aan het einde van de Onderwijsagenda zijn dan ook 
verschillend.  
1.1 Context 
Het aantal scholen in Caribisch Nederland is klein: elk eiland heeft één 
scholengemeenschap voor voortgezet onderwijs en middelbaar beroepsonderwijs. Er 
zijn in totaal twaalf bekostigde basisscholen en één niet-bekostigde basisschool waar 
de inspectie toezicht ophoudt. Daarnaast is er per eiland één instelling die de sociale 
kanstrajecten verzorgt. Dit zijn instellingen voor tweedekansonderwijs die uniek zijn 
voor Caribisch Nederland. 
De leerlingenpopulatie is eveneens klein. Op Bonaire was in de afgelopen drie jaar 
sprake van een toename van het aantal leerlingen, op de andere eilanden nam het 
aantal af. Het bekostigde onderwijs telde in het schooljaar 2015/2016 in totaal 
4.372 leerlingen. Bij de niet-bekostigde basisschool op Bonaire ging het dat 
schooljaar om 92 leerlingen.  
In het bekostigd onderwijs is de verdeling van het aantal leerlingen over de 
schoolsoorten (bekostigd) per eiland als volgt:  
 
Tabel 1.1 
 
 
Pagina 11 van 42 
 
 

 
 
 
Figuur 1.2.1 
 
1.2.2  De weg naar basiskwaliteit 
De ontwikkeling van de scholen is per kwaliteitsdomein af te lezen aan de 
inspectieoordelen, gegeven tijdens de kwaliteitsonderzoeken van 2014 tot en met 
2016.  
 
Figuur 1.2.2 
 
De kwaliteit van de onderwijstijd, het schoolklimaat en de voorwaarden voor 
kwaliteitszorg zat vanaf het begin van de Onderwijsagenda in de lift. Dit was 
waarschijnlijk mede een gevolg van de eerste kwaliteitsslag die van 2009 tot 2011 
５
werd gemaakt naar aanleiding van het inspectierapport van 2009. 
Vanaf 2012 werd de invloed van de schoolcoaches en de scholing op het primaire 
proces in de klas merkbaar; de leraren slaagden erin hun klassenmanagement en 
daarmee de kwaliteit van de lessen sterk te verbeteren. Het leerstofaanbod 
verbeterde gestaag vanaf 2013 naarmate implementatie van nieuwe methodes 
vorderde, ondanks nieuwe veranderingen op Saba en Sint Eustatius in 2015 in 
verband met de transitie naar Engels als instructietaal.  
                                                
５ IvhO (2009). Het Onderwijs op Bonaire, Sint Eustatius en Saba. Utrecht: Inspectie van het Onderwijs. 
Pagina 13 van 42 
 
 

 
 
 
verwachting ontwikkelt en dat het op een aanzienlijk hoger niveau ligt dan het lezen 
in het Nederlands. Zonder externe norm is evenwel niet vast te stellen of het niveau 
hoog genoeg is. Ook zijn er duidelijke gemiddelde niveauverschillen tussen de 
scholen. 
 
De resultaten van de leerlingen bij het technisch lezen in het Nederlands op Bonaire 
zijn erg wisselend en vertonen nog een aanzienlijke achterstand op Europees 
Nederland. Zoals te verwachten, is de achterstand het kleinst op de Nederlandstalige 
basisschool op Bonaire. Op de andere scholen op het eiland zien we dat de afstand 
tot Europees Nederland nog groot is (meerdere jaren) maar dat er wel sprake is van 
stabiele groei gedurende de schoolloopbaan van de leerlingen. Het is nog niet te 
zeggen of het maximaal haalbare is bereikt. De verwachting is dat voor veel 
leerlingen de Nederlandse normen moeilijk haalbaar zullen zijn omdat het 
Nederlands voor hen een vreemde taal is. 
 
Voor Bonaire is het beeld van de opbrengsten bij rekenen helder. In figuur 1.2.3 zijn 
de meest recente gemiddelde rekenresultaten (medio 2016) vergeleken met die uit 
2013.  
 
Figuur 1.2.3 
 
 
De trend van de resultaten bij het rekenen op Bonaire is redelijk positief; er is 
sprake van groei. De gemiddelde vaardigheidsscores worden echter slechts 
langzaam beter. Met uitzondering van leerjaar 3 zijn in alle leerjaren de gemiddelde 
vaardigheidsscores hoger dan in 2013. De achterstand op Europees Nederland is dus 
kleiner geworden. Het afwijkende beeld van leerjaar 3 (de hoge gemiddelde score in 
2013 op Bonaire) is niet goed verklaarbaar. Mogelijk zijn de vaardigheidsscores uit 
Pagina 15 van 42 
 
 

 
 
 
NB 1  
Het aantal scholen voor voortgezet onderwijs is niet veranderd, maar wel anders van samenstelling. De unit Junior 
College van de Scholengemeenschap Bonaire is opgegaan in de units Liseo Boneriano en vmbo in 2015 en de 
speciale lesplaatsen zijn in dat jaar tot zelfstandige unit benoemd.  
 
NB 2 
In 2014 is er alleen op Saba een regulier kwaliteitsonderzoek uitgevoerd. Op de overige eilanden is er onderzoek 
gedaan naar de bestuurlijke ontwikkelingen of het bestuurlijk handelen. Voor die eilanden zijn de oordelen van 2013 
aangehouden. 
 
Er was vanaf 2011 geen sprake van een gestage verbetering van de kwaliteit. De 
belangrijkste oorzaak hiervan was dat de bestuurskracht en het onderwijskundig 
leiderschap niet steeds van dezelfde kwaliteit waren. Van een eenduidige 
onderwijskundige koers was dan ook veel minder sprake dan in het primair 
onderwijs. Een bijkomende factor was dat in het voortgezet onderwijs de 
docentcoaches en ook de bestuurscoaches een veel minder effectieve rol hebben 
kunnen spelen dan in het primair onderwijs. De coaches werden in de basisscholen 
gezien als steun en toeverlaat, terwijl de diensten van de coaches in het voortgezet 
onderwijs veel minder zijn benut door besturen, directies en docenten. De 
docentcoaches kregen bijvoorbeeld in veel mindere mate toegang tot de lessen van 
de docenten. De bestuurscoaches werden pas na 2014 een serieuze gesprekspartner 
van de besturen. 
 
1.3.2 Opbrengsten 
De inspectie heeft evenals in het primair onderwijs ook in het voortgezet onderwijs 
vooralsnog voor Caribisch Nederland geen normen vastgesteld voor de hoogte van 
de opbrengsten of leerresultaten. Zij beschrijft echter in haar rapporten wel de 
ontwikkeling van deze resultaten. Die weerspiegelen immers een belangrijk deel van 
de gerealiseerde onderwijskwaliteit.  
 
1.3.3  Saba 
De onderwijsresultaten op het eiland Saba kunnen we niet vergelijken met die van 
de overige eilanden, omdat Saba al vele jaren een andere vorm van examinering 
kent, geschoeid op Caribische leest. Het zogeheten CSEC-examen (Caribbean 
Secondary Education Certificate) is vergelijkbaar met het havo. Wanneer de 
leerlingen slagen voor minstens zes vakken (met de beoordeling Grade 1-2 of 3) en 
ook succesvol schoolexamen afleggen in enkele aanvullende modules, hebben zij 
toegang tot het Nederlandse hbo. Nagenoeg alle kandidaten slagen voor minstens 
zes vakken en een substantieel deel van de kandidaten slaagt voor meer dan zes 
vakken.  
In 2015 en 2016 was het slagingspercentage 100 procent. In 2014 was dat 76 
procent. 
Hierbij dient wel opgemerkt te worden dat het aantal examenkandidaten per jaar 
gering is. De laatste jaren ligt dat aantal tussen de negen en zeventien.  
 
De scholen in Caribisch Nederland houden momenteel nog niet systematisch bij welk 
werk of welke vervolgopleiding de uitgestroomde leerlingen gaan doen en of zij 
hierin succesvol zijn. Informatie over dit uitstroomsucces en vervolgsucces zou 
echter bijdragen aan een scherper beeld over de kwaliteit en het succes van het 
onderwijs in Caribisch Nederland. 
 
1.3.4  Sint Eustatius 
Op Sint Eustatius zijn de eindexamenopbrengsten significant gestegen, met name in 
de laatste twee jaar. De cohorten leerlingen die dit schooljaar in het derde leerjaar 
of hoger zitten doen nog Nederlandse examens havo of vmbo. Deze Engelstalige 
leerlingen behalen voor de Nederlandstalige centrale examens gemiddeld een ruime 
voldoende in 2016. Dat mag een prestatie van formaat genoemd worden. Het 
verschil tussen de gemiddelde cijfers van de schoolexamens en die van het centrale 
examen was tijdens de eerste jaren na 2010 nog onaanvaardbaar hoog. Een 
dergelijk groot verschil betekent dat de schoolexamens in vergelijking te 
gemakkelijk zijn, waardoor het slagingspercentage onterecht positief wordt 
beïnvloed. Ook hier zien we verbetering: op alle afdelingen zijn de verschillen nihil of 
Pagina 17 van 42 
 
 

 
 
 
leerjaar bekeken omdat aantallen per leerweg erg laag zijn. De afgelopen 
schooljaren betreft dat in leerjaar 3 gemiddeld 19 procent van de leerlingen, in 
leerjaar 4 21 procent en 6 procent in leerjaar 5. Over leerjaar 1 en 2 zijn over de 
afgelopen jaren geen betrouwbare gegevens beschikbaar. 
 
1.4 Middelbaar beroepsonderwijs  
 
1.4.1 Onderwijskwaliteit 
Eind 2016 voldoen twee van de vier vestigingen voor mbo aan de basiskwaliteit: 
mbo op de SCS Saba en mbo-1 van Forma op Bonaire. Ook waar de instelling nog 
geen basiskwaliteit heeft gerealiseerd, kan er toch sprake zijn van verbetering van 
de kwaliteit. We constateren dat het aantal kwaliteitsaspecten dat voldoet in de loop 
van de jaren is toegenomen. Dit geldt zowel voor de kwaliteit van het 
onderwijsproces als voor de deugdelijkheid van de examinering en diplomering.  
 
Tabel 1.4.1a 
 
Tabel 1.4.1b  
 
 
De kwaliteit van de examinering op het mbo verbetert gestaag, maar is nog niet op 
een aanvaardbaar niveau. Op twee instellingen is dat wel het geval. Een deugdelijke 
diplomering is in het mbo van groot belang voor de maatschappelijke waarde van de 
diploma's, omdat de sector geen centrale examinering kent, zoals bijvoorbeeld het 
vo. Vanwege signalen over afwezigheid van waarborging van deugdelijke  
examinering en incidenten waarbij onterecht diploma's waren afgegeven, is de 
examinering in overleg met het bevoegd gezag eind 2015 op Bonaire tijdelijk 
opgeschort. Dit heeft voor veel onrust gezorgd op het eiland, maar heeft ook een 
doorbraak betekend in de aanpak van de verbetering van de examinering op de 
instelling. In februari 2016 kon de examinering worden hervat. 
 
 
1.4.2 Opbrengsten 
Over de opbrengsten van het mbo in Caribisch Nederland kunnen we maar heel 
beperkt uitspraken doen. Ten eerste is er nog geen norm vastgesteld voor 
opbrengsten. Daar komt bij dat voor veel opleidingen het aantal studenten zo laag is 
dat we in Europees Nederland geen oordeel zouden uitspreken. Als we ons beperken 
Pagina 19 van 42 
 
 

 
 
 
de voormalige Nederlandse Antillen. De Antilliaanse voorloper van het skj, de sociale 
vormingsplicht, bestond sinds 2010.  
 
Op Saba en Sint Eustatius heeft het een aantal jaren geduurd voor de instellingen 
een geschikt programma ontwikkeld hadden. In de eerste jaren zijn er dan ook 
nauwelijks studenten ingeschreven voor skj's op de Bovenwindse Eilanden. Het 
resultaat in 2016 is weergeven in onderstaande tabel. Het is niet duidelijk in 
hoeverre de instellingen alle potentiële kandidaten van het eiland weten te bereiken. 
Verder beschikken de instellingen nog niet over voldoende gegevens over de 
bestendigheid van het uitstroomsucces. Dit zou echter relevante informatie 
opleveren over het maatschappelijk effect van de kanstrajecten.  
 
Tabel 1.5a 
 
Tabel 1.5.b 
 
 
We zien dat SKJ Forma op Bonaire een substantieel aantal jongeren van de 
doelgroep weet te bereiken. Het betreft hier de moeilijkste doelgroep om 
onderwijskundig succes mee te behalen. Het aantal jongeren dat begeleid wordt 
naar arbeid of naar een mbo-diploma varieert sterk. 2016 was een relatief succesvol 
jaar, maar we kunnen het succes voor de toekomst niet voorspellen. Het aantal 
deelnemers dat het traject voortijdig verlaat, varieert sterk. Volgens de instelling 
spelen bij de deelnemers persoonlijke factoren en die van financiële aard hierbij een 
duidelijke rol.  
1.6 Zorg  
 
Volgens het document 'Basiskwaliteit zorg in Caribisch Nederland' moesten de 
expertisecentra onderwijszorg uiterlijk per 1 augustus 2013 aan de basiskwaliteit 
voldoen. Dat was in 2013 evident nog niet het geval. De eerstelijnszorg binnen de 
scholen, dat wil zeggen remediërende hulp bij leerproblemen en –achterstanden, 
voldeed alleen bij de sociale kanstrajecten jongeren Forma op Bonaire.  
 
De kwaliteit van de onderwijs- of leerlingenzorg is sindsdien aanzienlijk verbeterd. 
De inspectie beoordeelt de zorg binnen de meeste scholen en twee van de drie 
expertisecentra als voldoende. Het vmbo, het praktijkonderwijs/speciale lesplaatsen 
en het mbo van de Scholengemeenschap Bonaire alsmede het eoz Bonaire vormen 
de uitzonderingen. De zorg bij de genoemde instellingen strekt zich uit tot 
aanzienlijke aantallen leerlingen/deelnemers met vaak ernstige problematiek. 
Omdat de bereikte kwaliteit van de zorg in de andere instellingen nog pril is, 
beschouwt de inspectie de onderwijszorg in Caribisch Nederland als blijvend 
aandachtspunt. 
 
Pagina 21 van 42 
 
 

 
 
 
expertisecentrum van Saba zijn bij ECE de leerlingendossiers op orde. Ze bevatten 
de noodzakelijke onderzoeks- en testgegevens en de afspraken, procedures en 
aanwijzingen voor de ondersteuning op school of de specifieke behandeling. 
In de scholen verzorgen medewerkers van het expertisecentrum nog steeds 
remedial teaching waarvan een deel eerstelijnszorg is. De scholen moeten deze zorg 
zelf kunnen geven. Het is dan ook de bedoeling dat het expertisecentrum op den 
duur deze hulp afbouwt en de focus volledig legt op ambulante begeleiding en 
onderwijskundige en didactische ondersteuning, met name voor de tweedelijns- en 
zwaardere zorgbehoefte. De zorg is voldoende planmatig en dekkend waardoor er 
nu sprake is van basiskwaliteit. In de sfeer van een meer integrale aanpak van de 
onderwijs- en opvoedingsproblematiek op het eiland is het centrum ook actief met 
diverse ketenpartners, waaronder voorschoolse voorzieningen. Dit blijft vanwege de 
omvang van de jeugdproblematiek een belangrijk aandachtspunt.  
De lange doorlooptijd bij onderzoeken van kinderen door psychologen en andere 
specialisten blijft vooralsnog een probleem. Het centrum is hiervoor zeer afhankelijk 
van externen en de uitslagen van onderzoeken en tests laten vaak maanden op zich 
wachten. 
 
Tot dusverre heeft men er op Sint Eustatius en Saba van afgezien om speciale 
lesplaatsen in te richten. Het specialistisch onderwijs wordt geheel binnen de 
scholen en de sociale kanstrajecten (Saba) verzorgd. Vanwege de ernstige 
gedragsproblematiek bij een deel van de jongeren op Sint Eustatius is oprichting van 
een opvanghuis of woongroep geopperd. Dit idee heeft tot dusverre geen uitwerking 
gekregen. 
 
Het eoz Bonaire heeft in de sfeer van integrale aanpak van de zorgproblematiek 
goede stappen gezet: de samenwerking met ketenpartners is toegenomen. Er zijn 
orthopedagogen en schoolmaatschappelijk werkers actief.  
Het eoz Bonaire heeft het probleem van de lange doorlooptijd bij het onderzoeken 
en testen van mogelijke zorgleerlingen vergaand opgelost. De doorlooptijd is voor 
de scholen en overige betrokkenen nu acceptabel. De basisscholen zijn over het 
algemeen ook te spreken over de advisering door de casemanagers.   
 
De vervolgstap na de advisering over de zorgleerling, het verlenen van gerichte 
ondersteuning bij de tweedelijnszorg, wordt door de scholen echter te vaak gemist. 
De scholen hebben meer behoefte aan gerichte, planmatige ambulante begeleiding 
dan het centrum nu biedt. Deze wordt onvoldoende aangeboden en niet op basis 
van goede begeleidingsplannen. Het eoz heeft momenteel ook slechts één ambulant 
begeleider in dienst. 
 
Een aantal basisscholen vond het te lang duren voordat gerichte ambulante zorg en 
ondersteuning door het expertisecentrum op gang kwam. Een bestuur heeft om die 
reden zelf een orthopedagoog in dienst genomen om de orthopedagogische en 
orthodidactische aanpak die de leerlingen nodig hebben te waarborgen.  
Een belangrijke tekortkoming is de beperkte dienstverlening van het 
expertisecentrum in het voortgezet onderwijs, met name in 
praktijkonderwijs/speciale lesplaatsen. Deze afdeling heeft de meest kwetsbare 
leerlingen, maar tot dusverre was er nauwelijks sprake van effectieve samenwerking 
met en ondersteuning door het expertisecentrum overigens ook als gevolg van 
onrust binnen de school.  
 
Het centrum heeft zeker drie jaar te lijden gehad onder de vele wisselingen in de 
aansturing. De bedrijfsvoering en het kwaliteitsmanagement laten daardoor te 
wensen over. Of de benodigde zorgcapaciteit (in termen van mensen en middelen) 
voldoende is, is daardoor nog steeds niet geheel duidelijk. Het zicht van het 
management op de taakomvang en de workload is onvolledig.  
  
Pagina 23 van 42 
 
 

 
 
 
 
1.7.5  De bestuurlijke verantwoording: bevindingen 
De inspectie constateert dat bij vier schoolbesturen alle of bijna alle onderdelen van 
de vereiste gegevens in de jaarverslaggeving 2015 zijn opgenomen. Bij vier 
schoolbesturen is een beperkt aantal onderdelen opgenomen. Bij twee 
schoolbesturen zijn nauwelijks of geen van de vereiste gegevens in de 
jaarverslaggeving 2015 opgenomen. De belangrijkste aandachtspunten ten aanzien 
van de informatiewaarde van de continuïteitsparagraaf zijn: 
 
• De prognoses van het aantal leerlingen of deelnemers en de personele 
ontwikkelingen zijn doorgaans aanwezig maar kunnen vaak nog beter 
worden toegelicht, vooral als bij de verwachte prognose sprake is van 
onzekere factoren. 
• De meerjarenbegroting (meerjarenbalans en meerjarenraming voor baten 
en lasten) is slechts bij een paar schoolbesturen opgenomen en toegelicht. 
De informatiewaarde van de meerjarenbegroting wordt groter naarmate een 
goede verbinding zichtbaar is met geplande maatregelen en keuzes van het 
bestuur. Meerjarenbegrotingen zijn echter nog nauwelijks beleidsrijk 
opgesteld. Het is essentieel dat een duidelijke verbinding zichtbaar is met 
strategische doelstellingen van het bestuur. 
• In toelichtingen over risicobeheer staat nog geen concrete informatie over 
de inrichting en werking van een systeem voor risicobeheer. Er wordt alleen 
informatie gegeven over administratieve processen. Voor een systeem van 
risicobeheer is echter minimaal nodig: een systematiek voor het in beeld 
krijgen van risicogebieden, afwegingen die gemaakt moeten worden over de 
verwachte kans en impact daarvan, en instrumenten die vervolgens nodig 
zijn voor een adequate beheersing van risico's. Daarbij is het ook nodig om 
goed zicht te hebben op de werking van het systeem voor risicobeheer. 
• Toelichtingen over de risico's en onzekerheden zijn vaak wel vermeld, maar 
het is nog niet duidelijk op welke wijze het bestuur passende maatregelen 
treft om aan deze risico's en onzekerheden het hoofd te bieden. Idealiter 
worden risico's zo breed mogelijk en integraal in kaart gebracht, zodat zowel 
strategische, operationele als financiële risico's daarin worden betrokken 
met een inschatting van mogelijke (financiële) gevolgen en benodigde 
maatregelen. 
• Tot slot bevat het verslag van het intern toezichthoudend orgaan nog niet 
altijd duidelijke toelichtingen. De inspectie heeft gekeken of het intern 
toezicht aangeeft hoe zij het bestuur ondersteunt en/of adviseert. In de 
jaarverslagen blijken toelichtingen hierover niet aanwezig. De 
informatiewaarde van dit verslag dient verder worden verbeterd. 
 
De inspectie heeft in het najaar van 2016 de aandachtspunten bij ieder afzonderlijk 
bestuur aan de orde gesteld en zij zal de ontwikkeling van de kwaliteit van de 
continuïteitsparagrafen blijven monitoren. 
  
Pagina 25 van 42 
 
 

 
 
 
redelijk veel studenten zijn die vanwege beperkte sociale en praktische 
vaardigheden moeilijk bemiddelbaar zijn naar de arbeidsmarkt.  
 
De Wet op de sociale kanstrajecten is gericht op jongeren tussen 18 en 25 jaar. Het 
komt echter regelmatig voor dat er dropouts zijn die buiten de genoemde 
leeftijdscategorie vallen. De instellingen zouden deze jongeren naar hun eigen 
oordeel goed kunnen bedienen, terwijl de wetgeving dit vooralsnog verhindert. 
Daarbij stellen de instellingen op de Bovenwinden dat het bedienen van meer 
studenten niet zou leiden tot hogere kosten. Het aantal studenten in traject is 
namelijk niet rechtstreeks bepalend voor de bekostiging en het aantal studenten in 
skj's is erg laag op de Bovenwindse Eilanden.  
 
Een tweede wettelijke beperking is dat studenten in skj-trajecten niet mogen 
werken. De vergoeding die deze studenten ontvangen, is maximaal circa tachtig 
dollar per maand. De studenten, die veelal kinderen hebben, zien zich regelmatig 
financieel genoodzaakt om tijdelijk werk te accepteren en het skj-traject te staken. 
Omdat het echter zelden een vaste betrekking betreft, melden deze studenten zich 
regelmatig het volgend jaar weer aan omdat zij geen uitzicht hebben op vast werk. 
Wanneer het de studenten wordt toegestaan tijdens het volgen van het skj-traject 
geld te verdienen, zouden meer studenten het traject afmaken, volgens de 
instellingen.  
2.2 Bekostiging en financiële middelen 
 
2.2.1 Nieuwe bekostigingssystematiek primair onderwijs 
In het vorige themarapport 'Onderwijsverbetering in Caribisch Nederland' stelde de 
inspectie vast dat de scholen en besturen moesten wennen aan de systematiek van 
lumpsumfinanciering. Ook was er sprake van onvoldoende informatie over de 
financiële positie van de scholen. Het ministerie van OCW bekostigde de scholen op 
basis van een overgangsfinanciering met als vertrekpunt het bekostigingsniveau in 
de Nederlandse Antillen in 2009. Dat niveau bleek al gauw op een aantal scholen 
tekortschieten. Wanneer de scholen aantoonden dat aanvullende bekostiging 
noodzakelijk was, werd hierin door het ministerie voorzien. Ondertussen analyseerde 
het departement de uitgaven, kosten, prijspeil en andere paramaters om te komen 
tot een toereikende bekostiging en voor de besturen inzichtelijke systematiek. 
Dit heeft geresulteerd in invoering in 2016 van een eenduidig bekostigingssysteem, 
dat besturen meer inzicht in hun mogelijkheden biedt zodat zij meerjarig kunnen 
plannen. De nieuwe systematiek kent per school een vaste voet en een bedrag per 
９
leerling alsmede een zorgopslag bovenop de reguliere bekostiging.  
 
2.2.2 Bekostigingssystematiek voortgezet onderwijs 
In 2014 is de nieuwe bekostigingssystematiek voor de personele en materiële 
bekostiging in het voortgezet onderwijs voor de periode 2015-2018 vastgesteld. 
Uitgangspunt voor de bekostigingssystematiek in Caribisch Nederland is de huidige 
bekostigingssystematiek die geldt voor Europees Nederland voor het voortgezet 
onderwijs. Deze bekostigingssystematiek is zoveel mogelijk gevolgd, terwijl 
tegelijkertijd recht is gedaan aan de eiland-specifieke eisen. De controle van de 
leerlingenaantallen in het voortgezet onderwijs in Caribisch Nederland, die deels 
bepalend zijn voor de bekostiging, zal pas met ingang van 2018 worden geregeld. 
Voorgaande betekent dat met ingang van 2015, tot de datum dat de controle 
wettelijk is verankerd, er onzekerheid bestaat over de rechtmatigheid van de 
verkrijging van een deel van de bekostiging. 
 
2.2.3 Aanvullende financiering voor de expertisecentra onderwijszorg 
Aan de expertisecentra onderwijszorg eoz's zijn in 2014 (Saba en Sint Eustatius) en 
2015 (Bonaire) aanvullende financiële middelen verstrekt bovenop de reguliere 
subsidie. Gezien de staat van de dienstverlening door de eoz's was een 
                                                
９ Brief van de bewindslieden van OCW aan de Tweede Kamer d.d. 12 april 2016 over de voortgang verbeteringen 
kwaliteit onderwijs Caribisch Nederland (Kamerstuk 31 568, nr. 173)  
Pagina 27 van 42 
 
 

 
 
 
Het is zo kort na de invoering van het Engels als instructietaal moeilijk om concrete 
effecten aan te wijzen. De inspectie stelt vast dat de transitie naar het Engels als 
instructietaal een zware extra inspanning voor de scholen is. De keuze voor het 
Engels als instructietaal en Nederlands als sterke vreemde taal op Sint Eustatius is 
in de scholen wel algemeen geaccepteerd. Het heeft volgens de betrokken leraren 
een overwegend positief effect op de motivatie van de leerlingen en daarmee ook 
van de leraren.  
 
2.3.2 De plaats van het Nederlands 
De nieuwe positie van het Nederlands is voor een groeiende groep mensen toch ook 
wel een zorg, in het bijzonder op Sint Eustatius. Al gedurende de hele periode 
waarin de inspectie het toezicht uitoefent (vanaf 10 oktober 2010) is het duidelijk 
dat ouders veel waarde hechten aan een goede beheersing van het Nederlands. Zij 
dringen aan op veel inspanningen om de leerlingen zo vroeg mogelijk met het 
Nederlands vertrouwd te maken. Ook de Nederlandse Taalunie wees in 2014 al op 
１１
het belang hiervan. 
Met het invoeren van Engels als instructietaal in het hele onderwijs is op Sint 
Eustatius de zorg toegenomen dat het Nederlands minder aandacht krijgt. Dit zou 
tot gevolg kunnen hebben dat de leerlingen niet meer het Nederlands leren op het 
niveau dat nodig is om een vervolgopleiding te volgen in Europees Nederland of op 
de Benedenwindse Eilanden. Ook bestaat de vrees dat het voor veel leerlingen 
moeilijk zal worden te zijner tijd werk te vinden bij de (Nederlandstalige) overheid.  
 
Over de invulling van het nieuwe vak Nederlands, de leerinhouden en hoe deze 
worden aangeboden, heerst binnen de scholen over het algemeen tevredenheid. De 
nieuwe methode zorgt voor een betere aansluiting bij de leefwereld van de 
leerlingen.  
De scholen ervaren echter ook flinke nadelen, in het bijzonder in het primair 
onderwijs. In de nieuwe methode maken spelling en grammatica geen deel van de 
leerstof uit en de methode bevat ook geen toetsen om de ontwikkeling van de 
leerlingen in dit vak te volgen. Het belangrijkste bezwaar in de basisscholen is dat 
de methode beperkt is tot de bovenbouw (groep 5 tot en met 8). Verschillende 
scholen vullen de leerstof daarom aan met onderdelen uit de voorheen gebruikte 
Nederlandse taalmethodes. Vrijwel alle basisscholen hebben de afgelopen jaren 
ingezet op meer Nederlands in de lagere leerjaren en geven aan dat dit positieve 
effecten heeft. Zij missen voor de onderbouw echter een methode en materialen om 
de jongste kinderen een goede basis voor het Nederlands te geven.  
2.4 Huisvesting 
 
Aan het begin van het traject van onderwijsverbetering in Caribisch Nederland was 
de huisvesting van de scholen in zowel bouwkundig als onderwijskundig opzicht 
vrijwel overal onder de maat. De inspanningen van het ministerie van OCW om in 
het onderwijs de materiële voorzieningen, waaronder de huisvesting, op een 
vergelijkbaar niveau als in Europees Nederland te brengen, hebben in de periode 
2014-2016 tot nieuwe, zichtbare resultaten geleid.  
Het renovatie- en nieuwbouwprogramma heeft in 2011 al geleid tot een volledig 
nieuw gebouw voor het Liseo Boneriano van de Scholengemeenschap Bonaire. 
Sindsdien hebben de Governor de Graaff School op Sint Eustatius in 2012 en Kolegio 
Strea Briante (voorheen Watapanaschool) en Skol Amplio Papa Cornes (voorheen 
Kolegio op Papa Cornes) op Bonaire in 2016 een nieuw gebouw kunnen betrekken. 
Het Kolegio San Bernardo (Bonaire) en de Golden Rock School (Sint Eustatius) zijn 
in 2015 volledig gerenoveerd. De Gwendoline van Putten School heeft in 2014 een 
beperkte renovatie ondergaan. Op het moment van de totstandkoming van dit 
rapport vindt renovatie plaats van de Kolegio Rayo di Solo (voorheen Kolegio Reina 
Beatrix) en Kolegio San Luis Bertran, beide op Bonaire. De renovatie van de Bethel 
Methodist School op Sint Eustatius is recent afgerond. 
 
                                                
１１ Advies van de Nederlandse Taalunie over Nederlands als vreemde taal (Kamerstuk, 31 568, nr. 147) 
Pagina 29 van 42 
 
 

 
 
 
3 Het verloop van de verbetertrajecten  
In het onderstaande gaat de inspectie in op de vraag wat in de periode 2014-2016 
de belangrijkste factoren in de verbetertrajecten waren en in welke mate ze hebben 
bijgedragen aan de verbetering van de kwaliteit van het onderwijs.  
3.1 Primair onderwijs  
 
Om op een efficiënte en gestructureerde wijze te werken aan de verbeteractiviteiten 
in het kader van de Onderwijsagenda voor Caribisch Nederland, stelden de scholen 
in 2011 verbeterplannen op. De inspectie zou aan de hand daarvan en via 
toezichtplannen het verloop van de onderwijsverbetering per school monitoren en 
controleren. Daarbij kregen de scholen via de PO-Raad de beschikking over 
schoolcoaches, een op Bonaire en een voor Saba en Sint Eustatius.  
 
De scholen werkten gemotiveerd en systematisch aan de verbetering van hun 
onderwijs en maakten daarbij intensief gebruik van de diensten van de 
schoolcoaches. Die boden gericht ondersteuning bij het formuleren van 
onderwijskundig en organisatorisch beleid en bij de onderwijspraktijk in de klas. Op 
Sint Eustatius en Saba hebben leerkrachten, intern begeleiders en directeuren tot 
begin 2015 rechtstreeks praktische kennis kunnen opdoen en kunnen samenwerken 
met basisscholen in Nederland via 'twinning'. 
 
De inspectie besloot begin 2013 af te stappen van de formele voortgangscontroles 
van de verbeteractiviteiten via toezichtplannen. De scholen werkten dermate 
consciëntieus dat de toezichtplannen al snel overbodig werden. De schoolcoaches 
sloten conform de afspraken in juli 2014 op Bonaire en respectievelijk in augustus 
2016 op de twee Bovenwindse Eilanden hun werkzaamheden af. Inmiddels werken 
de basisscholen dus nagenoeg geheel op eigen kracht aan hun ontwikkeling.  
 
Sinds 2012 is er een bestuurscoach beschikbaar. Deze is regelmatig op de eilanden 
voor de ondersteuning van de besturen en ter advisering van de scholen. Momenteel 
houdt de bestuurscoach zich onder meer bezig met effecten van de transitie naar 
het Engels als instructietaal op de basisscholen op Sint Eustatius. De invoering van 
het Engels als instructietaal in de loop van slechts één schooljaar (2015/2016) 
betekende voor de basisscholen een aanzienlijke extra inspanning, naast het 
lopende verbetertraject. In onderwijskundig opzicht leidt de transitie naar het Engels 
tot vraagstukken die niet op korte termijn zijn opgelost, zoals de toetsing van de 
leerresultaten van het rekenen en van het nieuwe vak Nederlands als sterke 
vreemde taal.  
 
Van belang voor de continuïteit en de effectiviteit van de verbeterprocessen in de 
scholen is dat het primair onderwijs in bestuurlijk opzicht steeds betrekkelijk stabiel 
is geweest. Er hebben zich op bestuurlijk vlak geen of weinig incidenten voorgedaan 
die hinderlijk of schadelijk zijn voor het dagelijkse onderwijs of de 
schoolontwikkeling. Enkele wisselingen van schoolleiders hebben evenmin tot 
ernstige verstoringen van de verbeterprocessen geleid. 
De onderwijskundige kant van het beleid wordt overigens bij vrijwel elk bestuur 
grotendeels bepaald door de school- of locatieleider(s). Drie besturen voor primair 
onderwijs zijn in de afgelopen periode overgegaan naar een raad van toezichtmodel 
(two tier board). Twee daarvan hebben een directeur-bestuurder die meerdere 
scholen aanstuurt. Deze scholen hebben eigen directeuren of locatieleiders die 
samen met de directeur-bestuurder de onderwijskundige lijn bepalen. Een van de 
two tier boards heeft één school. Daar zijn bestuur en schoolmanagement nog 
nauwer met elkaar verweven. Bij de overige besturen in het primair onderwijs is het 
bestuur voor het onderwijskundige beleid in hoge mate afhankelijk van de 
deskundigheid van de schoolleider.  
Pagina 31 van 42 
 
 

 
 
 
aan de basiskwaliteit. Dat geldt ook voor het mbo 1 op Bonaire, dat door  
Fundashon Forma wordt verzorgd. 
 
Op de Bovenwindse Eilanden is het proces van verbetering gestaag en succesvol 
verlopen. Op Bonaire is het proces van verbetering onderhevig aan dezelfde 
bestuurlijke perikelen en managementperikelen als bij het voortgezet onderwijs. Het 
mbo valt immers onder hetzelfde bestuur als het vo.  
 
In het mbo is samenwerking met het beroepenveld essentieel, omdat een deel van 
de opleiding en soms ook de examinering plaatsvindt in de beroepspraktijk. Het 
aantal bedrijven dat geschikt is om door de Raad Onderwijs Arbeidsmarkt Caribisch 
Nederland (ROAcn) geaccrediteerd te worden als leerbedrijf is op alle drie eilanden 
zeer beperkt. Deze factor compliceert de ontwikkeling van goed functionerend 
beroepsonderwijs. 
 
Ondanks dat de kwaliteit van het beroepsonderwijs in het algemeen is toegenomen, 
stellen we vast dat de kwaliteit ook vooral op de kleine mbo-afdelingen op de 
Bovenwindse Eilanden kwetsbaar is. De expertise van mbo en van de betreffende 
branche waarvoor wordt opgeleid is vaak afhankelijk van enkele personen en niet 
verankerd in de organisatie. Omdat het verloop onder docenten en management 
groot is, blijft het risico op verlies van expertise en daarmee van kwaliteit reëel. Op 
Sint Eustatius doen zich sinds kort problemen voor in de continuïteit. Een aantal 
ervaren vakdocenten nam afscheid evenals de afdelingsleider. Ook daalt het aantal 
studenten sterk.  
3.4 Sociale kanstrajecten jongeren  
 
De kwaliteit van het onderwijs op instellingen voor sociale kanstrajecten is sinds 
2011 sterk verbeterd. Twee instellingen voldoen inmiddels aan de basiskwaliteit. Er 
is bij deze instellingen ook sprake van een redelijk ontwikkeld systeem van 
kwaliteitszorg dat de eigen kwaliteit bewaakt. Niettemin geldt vooral voor de kleine 
instellingen op Saba en Sint Eustatius dat de bewaking van de kwaliteit in hoge 
mate afhankelijk is van de persoonlijke kwaliteiten van de directeur. Dat maakt 
dergelijke kleine instellingen kwetsbaar. Op de Bovenwindse Eilanden kampen de 
instellingen met een laag aantal studenten. 
3.5 Expertisecentra onderwijszorg 
 
De expertisecentra onderwijszorg (eoz) van Sint Eustatius (ECE) en Saba (EC2) 
hebben een geslaagd verbetertraject doorlopen. Nadat de beide centra de aard en 
de omvang van de zorgproblematiek in kaart hadden gebracht, verliepen de 
verbeterprocessen verschillend. Doordat er voldoende onderwijskundige en 
orthopedagogische deskundigheid aanwezig is, kon het centrum zich op de eerste- 
en tweedelijnszorg richten en zich gestaag bewegen in de richting van basiskwaliteit. 
Het ontwikkelingstraject verliep hier heel gestructureerd. In het expertisecentrum op 
Sint Eustatius was minder deskundigheid op het gebied van tweedelijnszorg 
aanwezig. Dit centrum beperkte zich daardoor aanvankelijk tot de eerstelijnszorg en 
voerde daarvan een aanzienlijk deel zelf uit door de inzet van remedial teachers. 
Met aanvullende financiële middelen konden in 2015 twee orthopedagogen worden 
aangetrokken waardoor het centrum ook kon inzetten op de tweedelijnszorg.  
 
Het verbetertraject van het expertisecentrum onderwijszorg Bonaire is tot dusverre 
niet (voldoende) succesvol verlopen. Door de grotere omvang van de leerling- 
populatie en daarmee omvangrijkere opvoedings- en onderwijsproblematiek, 
alsmede het grotere aantal scholen om mee samen te werken, staat dit 
expertisecentrum onderwijszorg Bonaire voor een veel complexere taak dan de 
centra op de Bovenwindse Eilanden. Dat is evenwel niet de primaire reden waarom 
het centrum, hoewel het zeker gepoogd heeft planmatig aan haar ontwikkeling te 
werken, de doelstellingen van de Onderwijsagenda niet wist te halen. De 
belangrijkste oorzaak daarvan is de frequente wisseling van directeuren. Sinds het 
Pagina 33 van 42 
 
 

 
 
 
bevoegd personeel van de eilanden zelf beschikbaar zal zijn. Daarbij zijn er erg veel 
oorzaken van het grote verloop onder het onderwijzend personeel waarvan er veel 
１３
onvermijdbaar of onoplosbaar zijn. Recent onderzoek door het Researchcentrum 
voor Onderwijs en Arbeidsmarkt van de Universiteit van Maastricht bevestigt dit. De 
verwachting is dat er de komende jaren vooral onder personeelsleden die niet van 
１４ 
oorsprong afkomstig zijn uit Caribisch Nederland zeer veel verloop zal blijven.
3.7 Kritische factoren 
 
De inspectie stelt vast dat enkele duidelijk aanwijsbare factoren hebben bijgedragen 
aan de onderwijsverbetering. In het primair onderwijs gaat om de goede motivatie 
van personeel, de ondersteuning door en de stimulerende rol van de schoolcoaches 
po en de bestuurscoach en de door de scholen en coaches georganiseerde 
bekwaamheid- en deskundigheidsverbetering. Daarnaast droeg ook de bestuurlijke 
stabiliteit en de aansturing van de basisscholen door de schoolleiders bij aan een 
klimaat waarin de verbetertrajecten succesvol konden zijn.  
 
In het expertisecentrum onderwijszorg van Saba was de gestructureerde, 
planmatige werkwijze doorslaggevend. Voor het eoz Sint Eustatius was de 
versterking van de orthopedagogische deskundigheid door het aantrekken van 
enkele nieuwe medewerkers de trigger voor het bereiken van aantoonbare 
verbeteringen.  
Daarentegen leidden managementproblemen in het eoz Bonaire juist tot vertraging 
in de ontwikkeling van de kwaliteit van het centrum. 
 
Ook in de instellingen voor vo en mbo was het personeel in het algemeen goed 
gemotiveerd om het onderwijs verder te ontwikkelen. De mate waarin de directies in 
staat bleken om dit proces effectief aan te sturen verschilde sterk per periode. 
Crises in bestuur en directies hadden een duidelijk negatieve invloed op het proces 
ter verbetering. Hierbij kwam dat samenwerking of ondersteuning van buitenaf pas 
laat goed op gang is gekomen. Dit gold zowel voor de samenwerking met de 
schoolcoaches als met het eoz van het betreffende eiland. Nu er sprake is van beter 
functionerende besturen en directies zijn ook de eerste tekenen van daadwerkelijke 
kwaliteitsverbetering te zien in deze sectoren. 
 
Voor de instellingen voor sociale kanstrajecten blijkt samenwerking met externe 
instellingen een belangrijke succesfactor te zijn. Dit betreft niet alleen het eoz, maar 
ook bijvoorbeeld stagebedrijven en instellingen voor mbo. De instellingen voor 
sociale kanstrajecten jongeren zijn succesvoller naarmate zij in staat blijken om de 
deelnemers voldoende structuur te bieden in een combinatie van onderwijs, 
begeleiding en hulpverlening.  
 
                                                
１３ Ecorys, Evaluatie Onderwijsagenda Caribisch Nederland. Eindrapportage (Rotterdam 2016), pp. 43-44 
 
１４ Researchcentrum voor Onderwijs en Arbeidsmarkt (ROA,), Universiteit Maastricht (2016), Lerarenmobiliteit in 
Caribisch Nederland: achtergrond, verblijf en vertrek, pp. 42-46 
Pagina 35 van 42 
 
 

 
 
 
meest kwetsbare leerlingen is intensivering nodig. Hier heeft een van de scholen 
voor primair onderwijs een leerlingenpopulatie die uitsluitend bestaat uit (zeer) 
moeilijk lerende kinderen. Deze school neemt zodoende het leeuwendeel van het 
specialistisch onderwijs voor haar rekening. Echter, de begeleiding die het 
expertisecentrum daarbij biedt, kan beter. 
 
In het voortgezet onderwijs op Bonaire is ook nog meer nodig. Uit zichzelf kon het 
expertisecentrum tot dusverre onvoldoende ondersteuning bieden. Ook was de 
situatie in delen van het voortgezet onderwijs en het praktijkonderwijs dermate 
onrustig en problematisch dat zorg bieden praktisch onmogelijk was. Een meer 
sturende rol van het samenwerkingsverband onderwijszorg is wenselijk. Doel is te 
komen tot een gezamenlijke inspanning van de Scholengemeenschap Bonaire en het 
eoz om verantwoordelijkheid te nemen voor de zorg aan de meest kwetsbare 
leerlingen. De zorg verdient vooralsnog specifieke aandacht en facilitering vanuit het 
lokale en het landelijke beleid.  
 
De samenwerking tussen de instellingen voor sociale kanstrajecten en instellingen 
als de eoz's en Centrum voor Jeugd en Gezin functioneert momenteel naar behoren. 
Vooral op de kleinschalige Bovenwindse Eilanden is samenwerking goed mogelijk. 
Deze samenwerking is niet altijd structureel, maar wordt vooral gezocht door de 
instellingen voor skj en is afhankelijk van de alertheid van de directies en 
zorgcoördinatoren van deze instellingen.  
 
De vraag of alle potentiële 'zorgstudenten' door de instellingen voor skj bereikt 
worden, kunnen we vooralsnog niet beantwoorden. Dat geldt ook voor de vraag of 
de uitgestroomde studenten op termijn voldoende ondersteuning krijgen 
aangeboden. Dit hangt samen met het feit dat er geen goede administratie is van 
alle potentiële zorgstudenten. Evenmin is er zicht op wat voor werk de studenten 
hebben enkele jaren na beëindiging van het skj-traject.  
4.3 Continuïteit en verbetering bestuur  
 
Kritische factoren in het proces om de kwaliteit van het onderwijs te verbeteren zijn 
de kwaliteit en de continuïteit van de besturen. Wanneer er geen goede werkrelatie 
is tussen bevoegd gezag en school is dit doorgaans van negatieve invloed op de 
kwaliteit van de school. In Caribisch Nederland was dit evident het geval op elk van 
de eilanden. Scholen die een betrouwbaar en solide bestuur hebben, bleken in 
minder gunstige omstandigheden tegen een stootje te kunnen. 
Dat op dit moment de meeste besturen en scholen zich in rustiger vaarwater 
bevinden, is geen garantie dat er niet opnieuw problematische situaties ontstaan. 
Het is naar het oordeel van de inspectie daarom juist nu van belang dat besturen 
worden gefaciliteerd en gestimuleerd om tot een bestuurspraktijk te komen waarin 
sprake is van een goed evenwicht tussen bestuurlijke verantwoordelijkheden en 
managementverantwoordelijkheden. Besturen zouden ondersteund moeten worden 
bij het ontwikkelen van de inzichten en de deskundigheden die daarvoor nodig zijn. 
De bestuurscoach kan daarbij van grote waarde zijn. De regelgeving in het kader 
van Goed Onderwijs Goed Bestuur, die in 2017 in Caribisch Nederland in werking 
treedt, is een extra argument om die ondersteuning te handhaven. 
 
In het vorige themarapport stelde de inspectie al vast dat bij ernstige bestuurlijke 
problemen met ongewenste effecten op de school, het governance-model niet 
geschikt is. Er zijn dan onvoldoende mogelijkheden om van hogerhand in te grijpen. 
De inspectie blijft daarom van mening dat moet worden gezocht naar alternatieven 
om in dergelijke situaties tot effectieve maatregelen te komen. Hierbij valt te 
denken aan een governance-overeenkomst tussen het ministerie van OCW en de 
besturen. Daarin kan worden opgenomen dat bij calamiteiten prestatieafspraken 
worden gemaakt met stabiliteit als topprioriteit. Ook samenwerking met een sterk 
bestuur in Europees Nederland kan verplicht worden gesteld. Ook een meer 
permanente samenwerking tussen Caribisch Nederlandse en Europees Nederlandse 
instellingen verdient nog steeds overweging. Een dergelijke samenwerking zou 
Pagina 37 van 42 
 
 

 
 
 
Literatuur 
Rapporten en publicaties 
 
CBS (2016), Trends in the Caribbean Netherlands 2016. Den Haag/Heerlen/Bonaire: 
Centraal Bureau voor de Statistiek/Statistics Netherlands.  
 
De Kinderombudsman (2015). Kinderrechtenmonitor 2015. Leiden: Afdeling 
Jeugdrecht van de Universiteit Leiden.  
 
Drenthe, T., Allen, R., Meijnen, W., Oostindie, G., Van Leeuwen-Laan, M. (2014) 
Haalbaarheidsonderzoek instructietaal Sint Eustatius. It takes an island to raise our 
children . Den Haag 
 
Ecorys (2016). Evaluatie Onderwijsagenda Caribisch Nederland. Rotterdam: Ecorys.  
 
IJZ (2016). De kwaliteit van de residentiële zorg bij Kas pa Hoben Ku Futuro. 
Utrecht: Inspectie jeugdzorg 
 
IJZ (2016). De kwaliteit van de zorg door Jeugdzorg en Gezinsvoogdij Caribisch 
Nederland op Bonaire, Saba en Sint Eustatius. Utrecht: Inspectie Jeugdzorg. 
 
IJZ (2016). De kwaliteit van de residentiële zorg bij Kas di Karko. Residentiële 
opvang op Bonaire van Jeugdzorg en Gezinsvoogdij Caribisch Nederland. Utrecht: 
Inspectie Jeugdzorg. 
 
IJZ (2016). De kwaliteit van de residentiële zorg bij het Lang Verblijfhuis. 
Residentiële opvang op Bonaire. Utrecht: Inspectie Jeugdzorg.  
 
IvhO (2011). Basiskwaliteit zorg in Caribisch Nederland. Utrecht: Inspectie van het 
Onderwijs.  
 
IvhO (2011). De basiskwaliteit van het primair en voortgezet onderwijs in Caribisch 
Nederland. Utrecht: Inspectie van het Onderwijs. 
 
IvhO (2011). De basiskwaliteit van het middelbaar beroepsonderwijs (mbo) en de 
sociale kanstrajecten (skj's) in Caribisch Nederland. Utrecht: Inspectie van het 
Onderwijs. 
 
IvhO (2009). Het Onderwijs op Bonaire, Sint Eustatius en Saba. Utrecht: Inspectie 
van het Onderwijs. 
 
IvhO (2014). Onderwijsverbetering in Caribisch Nederland. Het onderwijs op 
Bonaire, Sint Eustatius en Saba drie jaar na 10 oktober 2010. Utrecht: Inspectie van 
het Onderwijs.  
 
IvhO (2016). Technisch Rapport Sectorhoofdstuk Voortgezet Onderwijs. De Staat 
van het Onderwijs 2014/2015. Utrecht: Inspectie van het Onderwijs.  
 
Kloosterboer, K. (2013). Kind op Bonaire, St Eustatius en Saba; kinderrechten in 
Caribisch Nederland. Een samenvatting. Voorburg: Unicef. 
 
Mortel, dr. E.G. van de (2016). Onderzoek VN-Verdrag inzake de rechten van 
personen met een handicap in Caribisch Nederland. Rotterdam: Idee Versa B.V.  
 
OCW (2011). Onderwijsagenda voor Caribisch Nederland: samen werken aan 
kwaliteit. Den Haag: Ministerie voor Onderwijs, Cultuur en Wetenschap. 
 
Pagina 39 van 42 
 
 

 
 
 
Afkortingen  
ABES Aanpassingswet openbare lichamen Bonaire, Sint 
Eustatius en Saba 
 
ce    centraal examen 
 
CSEC    Caribbean Secondary Education Certificate 
 
CCSLC  Caribbean Certificate of Secondary Level 
Competence 
 
DUO    Dienst Uitvoering Onderwijs  
 
ec2    expertisecentrum onderwijszorg van Saba 
 
ece     expertisecentrum onderwijszorg van Sint Eustatius  
 
eoz    expertisecentrum onderwijszorg 
  
havo    hoger algemeen voortgezet onderwijs 
 
hbo    hoger beroepsonderwijs 
 
mbo     middelbaar beroepsonderwijs 
 
OCW     Ministerie van Onderwijs, Cultuur en Wetenschap 
 
po    primair onderwijs 
 
ROA CN Raad Onderwijs en Arbeidsmarkt Caribisch 
Nederland 
 
se    schoolexamen 
  
skj     sociale kanstrajecten jongeren 
 
vmbo    voorbereidend middelbaar beroepsonderwijs 
 
vmbo-t    theoretische leerweg 
 
vmbo-b    basisberoepsgerichte leerweg 
 
vmbo-k    kaderberoepsgerichte leerweg 
 
vo    voorgezet onderwijs 
 
vwo     voorbereidend wetenschappelijk onderwijs 
 
WPO BES    Wet primair onderwijs BES 
 
WVO BES    Wet op het voortgezet onderwijs BES 
 
WEB BES    Wet educatie en beroepsonderwijs BES 
 
Wet SKJ-BES    Wet sociale kanstrajecten jongeren 
  
Pagina 41 van 42 
 
 

