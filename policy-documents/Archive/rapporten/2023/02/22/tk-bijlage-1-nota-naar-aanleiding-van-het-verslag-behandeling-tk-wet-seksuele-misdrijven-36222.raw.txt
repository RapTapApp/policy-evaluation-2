 
36 222 Wijziging van het Wetboek van Strafrecht en andere wetten in verband met de 
modernisering van de strafbaarstelling van verschillende vormen van seksueel 
grensoverschrijdend gedrag (Wet seksuele misdrijven) 
 
Nr. 6  NOTA NAAR AANLEIDING VAN HET VERSLAG  
 
I. ALGEMEEN  
 
Met veel belangstelling heb ik kennisgenomen van het verslag van de vaste commissie voor Justitie 
en Veiligheid over dit wetsvoorstel. Het verheugt mij dat alle fracties de noodzaak van de 
modernisering van de wetgeving inzake seksuele misdrijven onderschrijven, om seksueel 
grensoverschrijdend gedrag beter aan te pakken. Ik dank de leden van de fracties van VVD, D66, 
CDA, SP, PvdA en GroenLinks, ChristenUnie en SGP voor de door hen gestelde vragen, die mij in de 
gelegenheid stellen bepaalde onderdelen van het wetsvoorstel van een nadere toelichting te 
voorzien. Bij de beantwoording is de indeling van het verslag gevolgd. Waar dit de duidelijkheid ten 
goede komt, is een aantal vragen samen beantwoord. 
 
De leden van de VVD-fractie hebben met veel belangstelling kennisgenomen van het wetsvoorstel. 
Deze leden vinden het belangrijk dat daders van grensoverschrijdend seksueel gedrag worden 
bestraft. Het is volgens deze leden noodzakelijk dat de zedentitel in het Wetboek van Strafrecht 
wordt gemoderniseerd. Met deze leden ben ik van mening dat het belangrijk is dat met deze 
modernisering de gewijzigde maatschappelijke opvattingen over seksuele misdrijven wettelijk 
worden verankerd. Zij stellen nog een aantal vragen die ik hierna graag beantwoord. 
 
De leden van de D66-fractie hebben met belangstelling kennisgenomen van het wetsvoorstel. Deze 
leden zijn van mening dat er veel verbeterd kan en moet worden in de strijd tegen seksueel 
geweld. Ik waardeer het bijzonder dat deze leden vinden dat deze wet een stap is in de goede 
richting. De leden van de D66-fractie onderschrijven de constatering dat de huidige wetgeving 
tekortschiet in de strafrechtelijke aansprakelijkheid bij seksueel geweld en zij vinden het terecht 
dat dit wetsvoorstel de norm stelt dat consent de basis moet zijn voor elke vorm van seksueel 
contact en niet het uitblijven van verzet. Tegelijkertijd achten deze leden het van belang dat niet 
de verkeerde verwachtingen worden gewekt over het bewijzen van seksueel geweld, dat ook met 
dit wetsvoorstel moeilijk zal blijven. Zij wijzen erop dat de politie en het openbaar ministerie 
kampen met tekorten waardoor zedenzaken vaak lang blijven liggen. Op deze opmerkingen zal ik 
in het navolgende graag ingaan.  
 
De leden van de CDA-fractie hebben met belangstelling kennisgenomen van het wetsvoorstel. Zij 
zien de grote urgentie dat de strafwetgeving op het gebied van seksuele misdrijven wordt 
gemoderniseerd en dat de bescherming van slachtoffers wordt uitgebreid. Die urgentie onderschrijf 
ik. De leden van de CDA-fractie zien evenals de regering dat de strafwetwetgeving in belangrijke 
mate de heersende seksuele moraal dient te weerspiegelen en gedrag normeert dat vanuit 
maatschappelijk oogpunt bezien bestraffing verdient. Deze leden hebben enkele vragen over het 
wetsvoorstel, die ik graag van een reactie zal voorzien. 
 
De leden van de SP-fractie hebben met interesse kennisgenomen van het wetsvoorstel. Ook zij 
onderschrijven het beschermen van slachtoffers van seksuele misdrijven dat met dit voorstel wordt 
nagestreefd en dat seks altijd met wederzijde instemming moet plaatsvinden. Deze leden 
constateren dat er op dit moment inderdaad een hiaat lijkt te zijn tussen de bescherming die we 
aan slachtoffers willen bieden en de strafbaarstellingen in het Wetboek van Strafrecht. Een 
modernisering wordt daarom ook noodzakelijk geacht door deze leden. Ook deze leden hebben 
diverse vragen gesteld, onder meer over de uitgangspunten van een heldere wettelijke norm, 
alternatieven, bewijsbaarheid en haalbaarheid in de uitvoering. Dit zijn ook wat mij betreft 
belangrijke aspecten en ik zal de gestelde vragen dan ook graag beantwoorden.   
 
1 
 

 
de regie op houdt. Er is onder andere een communicatieoverleg gestart om vorm te geven aan de 
gezamenlijke communicatie-aanpak. Verder is onder leiding van het Centrum Criminaliteit en 
Veiligheid een ketenbrede projectgroep gestart om het nieuwe delict seksuele intimidatie naar de 
praktijk te vertalen. Deze projecten en trajecten worden gefinancierd uit de middelen die voor de 
implementatie van het wetsvoorstel zijn toegekend.  
  
In aanvulling op de informatie uit mijn brief van 12 december jl. kan ik met betrekking tot de 
politie het volgende mededelen. Het wetsvoorstel raakt zowel medewerkers die zich specifiek 
bezighouden met de aanpak van seksuele misdrijven als ook medewerkers binnen de 
gebiedsgebonden politie. Zoals eerder toegelicht werkt de politie aan de implementatie van het 
wetsvoorstel binnen de eigen organisatie door middel van een project dat op schema loopt. Het 
projectplan van de politie bestaat uit de onderdelen HRM, Leren en Ontwikkelen, Informatie 
Voorziening en Communicatie. Het projectplan en de daaruit voortvloeiende activiteiten zijn erop 
gericht dat alle betreffende medewerkers van de politie, de politiesystemen en de interne 
werkprocessen eind 2023 zijn voorbereid of ingericht conform dit wetsvoorstel. In 2023 zal ook het 
wervingstraject voor de extra benodigde capaciteit als gevolg van dit wetsvoorstel van start gaan, 
zodat bij de beschikbaar gestelde structurele middelen vanaf 2024 de politie kan overgaan tot een 
gefaseerde aanstelling van circa 40 fte. De verwachting is dat de politie eind 2026 met circa 40 fte 
is uitgebreid. Daarbij is de politie afhankelijk van de mogelijkheden in de huidige arbeidsmarkt. 
 
Ik wil de leden van de VVD-fractie er wel op attenderen dat, hoewel de werving van medewerkers 
ten gevolge van de motie Klaver c.s. ten aanzien van de huidige capaciteitsuitbreiding van de 
aanpak van seksuele misdrijven bij de politie op schema loopt, het op dit moment niet zo is dat de 
zedenteams op sterkte zijn. Dit komt deels doordat het maatschappelijk debat over seksueel 
grensoverschrijdend gedrag bij de politie heeft geleid tot een forse toename van het aantal 
meldingen en aangiftes in zedenzaken. Daarnaast heeft de politie te maken met natuurlijk verloop 
en is het voor de werving van zedenrechercheurs steeds een grote uitdaging om voldoende 
medewerkers vanuit de eigen organisatie aan te trekken. Voor specifieke deskundigheid op het 
domein van zeden is onlangs in de collectieve arbeidsovereenkomst politie de afspraak opgenomen 
dat ook buiten de politieorganisatie kan worden geworven. Hierdoor kan de instroom worden 
versneld van zij-instromers vanwege de specifieke deskundigheid in het domein zeden. Het domein 
zeden is hierdoor minder dan andere domeinen afhankelijk van een eenzijdige instroom vanuit de 
basisteams van de politie.  
 
Naar aanleiding van de vraag of het de verwachting is dat het Centrum Seksueel Geweld toegerust 
is om meer hulpverlening te bieden na inwerkingtreding van het wetsvoorstel kan ik het volgende 
aangeven.  
 
Aan het Centrum Seksueel Geweld wordt vanaf de inwerkingtreding van de wet structureel ruim 1 
miljoen euro ter beschikking gesteld voor de uitvoering van deze wet. Dit bedrag is gebaseerd op 
een uitgevoerde analyse naar de financiële impact die dit wetsvoorstel heeft voor het Centrum 
Seksueel Geweld. Deze middelen worden conform de huidige systematiek aan gemeenten ter 
beschikking gesteld ten behoeve van het Centrum Seksueel Geweld.  
 
Vervolgens vragen de leden van de VVD-fractie wat de laatste financiële ramingen van het 
wetsvoorstel zijn en welke bedragen de komende jaren aan organisaties worden uitgekeerd voor de 
voorbereiding en uitvoering van het wetsvoorstel. Zij vragen daarbij of de 27,5 miljoen euro aan 
structurele middelen die zijn vrijgekomen voor de aanpak van zedenmisdrijven naar aanleiding van 
de motie-Hermans (Kamerstuk 35925, nr. 13) vanaf 2022 wordt besteed aan de aanpak van 
zedenmisdrijven.  
 
Voor de meest recente financiële ramingen verwijs ik graag naar paragraaf 7 van de memorie van 
toelichting bij het wetsvoorstel. Hierin is toegelicht hoe de voor de implementatie en uitvoering van 
het wetsvoorstel beschikbare middelen zijn verdeeld en welke bedragen aan welke organisaties zijn 
toegekend.  
3 
 

 
 
Naar aanleiding van de tweede vraag van de leden van de SP-fractie merk ik op dat het delict 
schuldverkrachting onder het bereik van de Wet Schadefonds Geweldsmisdrijven (hierna ook: Wet 
SGM) zal worden gebracht. Daarin wordt voorzien in de nota van wijziging die is gevoegd bij deze 
nota naar aanleiding van het verslag. In die nota van wijziging wordt die keuze – die past bij 
daartoe strekkende adviezen van diverse organisaties (Slachtofferhulp Nederland, Amnesty 
International en het Schadefonds Geweldsmisdrijven) – nader toegelicht. De Wet SGM strekt ertoe 
in de meest schrijnende gevallen een financiële uitkering te kunnen doen aan slachtoffers van 
ernstige misdrijven. Tegen die achtergrond zie ik geen aanleiding om de reikwijdte van die wet 
verder uit te breiden met het delict schuldaanranding. 
 
De leden van de SP-fractie vragen waarom intensivering van handhaving onvoldoende effectief zou 
zijn om seksuele misdrijven te voorkomen en te bestrijden, en waarom het inzetten van extra 
politieagenten en zedenrechercheurs niet zou helpen. Daarbij vragen zij of de achterstanden in de 
strafrechtketen tot gevolg hebben dat zedenzaken lang op de plank blijven liggen of zelfs helemaal 
niet worden behandeld en, als dit het geval is, naar het effect daarvan op de normstelling inzake 
seksuele misdrijven. Deze leden vragen of het op orde brengen van de strafrechtketen zou leiden 
tot meer vertrouwen en tot meer aangiften.   
 
Uitgangspunt is dat de strafwetgeving inzake seksuele misdrijven de heersende seksuele moraal 
weerspiegelt en gedrag normeert dat vanuit maatschappelijk oogpunt bestraffing verdient. Het 
maatschappelijk gesprek over seksueel grensoverschrijdend gedrag, dat recent nog eens extra 
accent heeft gekregen door incidenten in de media- en sportsector, maakt duidelijk dat de grenzen 
zijn opgeschoven van wat binnen onze samenleving als acceptabel en toelaatbaar seksueel gedrag 
wordt beschouwd. Ook is er meer aandacht gekomen voor de positie van slachtoffers. De grenzen 
van wat als strafwaardig gedrag wordt gezien komen eerder in beeld en grensoverschrijdend 
gedrag wordt sterker afgekeurd. Uit de maatschappelijke discussie over seksueel geweld komt 
bijvoorbeeld duidelijk naar voren dat de sociale norm is dat seksueel contact vrijwillig en 
gelijkwaardig behoort te zijn en dient te berusten op wederzijds goedvinden. Onvrijwillige en 
ongelijkwaardige seksuele interactie is altijd strafwaardig, ook als geen sprake is van gebruik van 
dwang, geweld of bedreiging door de pleger en ongeacht of het slachtoffer zich heeft verzet. Zo 
komt in het rapport ‘Hoe denken Nederlanders over verkrachting’, dat is opgesteld in opdracht van 
Amnesty International, naar voren dat 88 tot 90 procent van de Nederlanders vindt dat iedere 
penetratie zonder instemming verkrachting is (Hoe denken Nederlanders over verkrachting. 
Onderzoek naar (kennis van, ervaringen met en opvattingen over) verkrachting in Nederland, 
uitgevoerd door I&O Research in opdracht van Amnesty International, juni 2020). De huidige 
strafwetgeving reflecteert onvoldoende de actuele maatschappelijke opvattingen over de 
strafbaarheid van seksueel geweld. In het huidige delict verkrachting (artikel 242 Sr) staat niet de 
wederkerigheid van seksueel contact centraal, maar het een ander dwingen tot seksueel contact. 
Het beeld dat uit de jurisprudentie over aanranding en verkrachting naar voren komt is dat de 
juridische drempel voor strafbaarheid nu soms niet wordt gehaald, terwijl wel sprake is van 
onvrijwilligheid aan de zijde van het slachtoffer. De huidige strafwet biedt aldus onvoldoende 
bescherming aan slachtoffers die in een situatie verkeren waarin ze geen seksueel contact willen, 
maar waarmee geen of onvoldoende rekening wordt gehouden door de ander. De mogelijkheden 
voor strafrechtelijk optreden tegen seksueel geweld schieten daarmee tekort. In deze situatie en 
zoals in de inleiding van de memorie van toelichting bij het wetsvoorstel is vermeld, is aanpassing 
van de zedenwetgeving nodig omdat uitsluitend via wetswijziging in uitbreiding van de 
strafrechtelijke aansprakelijkheid kan worden voorzien. Aanscherping en verduidelijking van de 
normstelling inzake seksuele misdrijven kan niet aan de rechtspraktijk worden overgelaten en kan 
ook niet zonder een formele wettelijke basis bijvoorbeeld via handhaving worden geregeld.  
 
In antwoord op de vraag over de achterstanden in de strafrechtketen merk ik op volledig te 
erkennen dat een zorgvuldige en tegelijkertijd voorspoedige behandeling van strafzaken voor 
slachtoffers van grote betekenis is. Daarom werken we, samen met de betrokken partijen, hard 
5 
 

 
het wetsvoorstel regulering sekswerk tracht de regering dwang en uitbuiting tegen te gaan. Een 
vergunningplicht voor prostituees moet daarbij helpen.  
Kijkend naar belangrijke criteria die worden aangehouden binnen de het wetsvoorstel regulering 
sekswerk voor het verstrekken van een vergunning aan prostituees, kan worden gesteld dat de 
seksuele gelijkwaardigheid niet in gevaar komt wanneer een prostituee een prostitutievergunning 
wordt verleend. Voor het verlenen van voornoemde vergunning vindt een vergunningsgesprek 
plaats en wordt onder meer de zelfredzaamheid van de prostituee (om het werk te gaan doen) 
getoetst en of er geen sprake lijkt te zijn van dwang. De nota van wijziging bij het wetsvoorstel, 
die invulling geeft aan de voorgestelde wijzigingen uit het coalitieakkoord, is 23 januari 2023 in 
consultatie gegaan. Daarin wordt voorzien in een herhaalgesprek een jaar na afgifte van de 
vergunning. Op deze wijze wordt de mogelijkheid tot het verkrijgen van een beeld van zowel de 
zelfredzaamheid als de vraag of er sprake is van dwang verder versterkt en daarmee tevens de 
bovengenoemde seksuele gelijkwaardigheid en wederzijde instemming. 
Uit recent onderzoek blijkt dat de genderverhoudingen in de prostitutie bij benadering 
overeenkomen met de schatting van de ChristenUnie (Y. Bleeker, G. Van den Braak, De 
Nederlandse seksbranche: Een onderzoek naar omvang en aard, beleid, toezicht en handhaving, 
Amsterdam: Regioplan beleidsonderzoek WODC 2021, p. 10). Hierbij is wel de kanttekening te 
maken dat dit een schatting betreft, omdat een deel van de prostitutie buiten beeld blijft. Ook in de 
prostitutie is het van belang dat het seksuele contact tussen prostituee en klant geschiedt met 
wederzijdse instemming. Met het wetsvoorstel regulering sekswerk beoogt de regering toe te zien 
op een veilige branche waarbinnen misstanden zoveel mogelijk worden beperkt. 
2.2 Tekortschietende strafrechtelijke bescherming tegen seksueel geweld 
 
De leden van de D66-fractie vragen naar de kwetsbare positie van kinderen, in het bijzonder ten 
aanzien van het feit dat in 38% van de gevallen van seksueel kindermisbruik de dader familie is 
van het slachtoffer. Zij vragen de regering daarbij in te gaan op de wijze waarop daar in dit 
wetsvoorstel en in het flankerend beleid gevolg aan wordt gegeven. Deze leden vragen hoe wordt 
voorkomen dat seksueel geweld zich generatie op generatie herhaalt en hoe ervoor wordt gezorgd 
dat slachtoffers zich erkend voelen en antwoorden krijgen op vragen die een strafzaak niet zal 
geven. 
 
Seksueel kindermisbruik is een groot maatschappelijk probleem dat de veiligheid en vrijheid van 
kinderen aantast en stevig moet worden aangepakt. Alle kinderen hebben er recht op om veilig te 
leven en op te groeien en de eigen familie is bij uitstek de setting waarin een kind zich het meest 
veilig zou moeten voelen. Daarom is het extra kwalijk als seksueel kindermisbruik plaatsvindt in de 
familiesfeer. Om die reden kunnen de gevangenisstraffen voor verschillende vormen van seksueel 
misbruik van kinderen worden verhoogd indien deze misdrijven worden gepleegd tegen een eigen 
kind, een kind over wie het gezag wordt uitgeoefend of een kind dat wordt verzorgd of opgevoed 
als behorend tot het gezin (huidig artikel 248, tweede lid, Sr). Dit wetsvoorstel houdt in opvolging 
van de huidige wetgeving in meerdere artikelen rekening met de ernst van seksueel misbruik van 
kinderen in de familiesfeer. In het geval dat kinderen die slachtoffer zijn van seksueel misbruik 
door een ouder of verzorger seksueel meerderjarig zijn, dus zestien tot achttien jaar, is voor 
strafrechtelijke aansprakelijkheid wegens aanranding of verkrachting – anders dan bij de 
misdrijven omschreven in de voorgestelde artikelen 240 tot en met 243 – geen vaststelling van het 
ontbreken van de wil bij het slachtoffer vereist (voorgestelde artikelen 245 en 246). Strafbaar is 
degene die seksuele handelingen verricht met een kind van diegene, een kind dat wordt verzorgd 
of opgevoed als behorend tot het gezin van diegene, een kind waarover diegene het gezag 
uitoefent of een anderszins aan de zorg, waakzaamheid of opleiding van diegene toevertrouwd kind 
of een aan diegene ondergeschikt kind, ongeacht of het kind hier zelf mee heeft ingestemd. Voor 
slachtoffers jonger dan zestien jaar is ontbreken van de wil bij het slachtoffer evenmin voorwaarde 
voor strafrechtelijke aansprakelijkheid wegens aanranding en verkrachting. Datzelfde geldt bij 
seksuele benadering van kinderen (artikel 251), kinderpornografie (artikel 251) en het bijwonen 
7 
 

 
2.3 Toenemende roep om strafbaarstelling van seksuele intimidatie 
 
De leden van de D66-fractie vragen waaruit blijkt dat opdringerige seksuele benadering in 
toenemende mate als overlastgevend, schadelijk en strafwaardig wordt ervaren. 
 
Uit de resultaten van de tweede meting van de Prevalentiemonitor Huiselijk Geweld en Seksueel 
Geweld van het CBS (uit 2022) blijkt dat het aantal personen dat aangeeft slachtoffer van seksuele 
intimidatie te zijn geweest in de afgelopen twaalf maanden sinds de eerste meting (in 2020) is 
toegenomen. Dit kan als een indicatie worden gezien van een toename van seksueel 
grensoverschrijdend gedrag, maar ook als signaal dat bepaalde gedragingen steeds minder worden 
geaccepteerd en als overlastgevend worden ervaren en beschouwd. Uit dit onderzoek blijkt 
bijvoorbeeld dat: 
• Ruim 13 procent van de vrouwen en circa 4 procent van de mannen in de afgelopen 
twaalf maanden seksuele intimidatie zonder fysiek contact heeft meegemaakt. Bij niet-
fysieke seksuele intimidatie gaat het om ervaringen met seksuele intimidatie waarbij er 
geen lichamelijk contact tussen pleger en slachtoffer was en die in de ‘echte wereld’, dus 
niet online plaatsvonden. Niet-fysieke seksuele intimidatie kan verschillen van seksueel 
getinte opmerkingen tot het moeten aanschouwen van seksuele handelingen. In 2020 was 
dit respectievelijk ruim 10 procent en 3 procent. 
• Ongeveer 28 procent van de jonge vrouwen en 9 procent van de jonge mannen (tussen 
de 18 en 24 jaar) in de afgelopen twaalf maanden online seksuele intimidatie heeft 
meegemaakt. Dit is een stijging ten opzichte van 2020 (van respectievelijk 5 procent en 1 
procent). 
• Ruim 37 procent van de biseksuele vrouwen en ruim 11 procent van de biseksuele 
mannen niet-fysieke seksuele intimidatie heeft meegemaakt in de afgelopen twaalf 
maanden. Dit percentage is hoger dan in 2020. Toen ging het om ruim 34 procent van de 
biseksuele vrouwen en ruim 14 procent van de biseksuele mannen. 
 
De leden van de PvdA- en GroenLinks-fractie vragen hoe de regering de mogelijkheid beziet voor 
burgemeesters om na inwerkingtreding van de strafbaarstelling van seksuele intimidatie, inclusief 
de online variant daarvan, zogenoemde digitale gebiedsverboden op te leggen. Zij vragen of 
dergelijke lokale digitale gebiedsverboden nu al door een burgemeester kunnen worden opgelegd 
en wat daarvoor de juridische grondslag dan zou zijn. 
Graag neem ik het misverstand weg dat ten grondslag ligt aan de door de leden van de PvdA- en 
GroenLinks-fracties gestelde vraag over de zogenoemde digitale gebiedsverboden. Door de 
strafbaarstelling van seksuele intimidatie wordt de ruimte voor lokale verboden van seksuele 
intimidatie niet vergroot. Integendeel: daarvoor is juist geen ruimte en geen noodzaak nu deze 
gedraging in het Wetboek van Strafrecht strafbaar wordt gesteld. Ik ga ervan uit dat deze leden 
met de term “digitaal gebiedsverbod” duiden op een maatregel die de vorm heeft van een last 
onder dwangsom (vgl. de beantwoording van de vragen van de leden Van Ginneken en Sneller 
over het bericht “Jongen (17) krijgt allereerste ‘online gebiedsverbod’ in Nederland, maar wat 
betekent dat eigenlijk?”, Aanhangsel II 2021/22, nr. 1247). De burgemeester is niet bevoegd een 
dergelijke last op te leggen ter handhaving van een bepaling uit het Wetboek van Strafrecht. Dat is 
immers geen regel die de burgemeester uitvoert en die kan hij dus niet handhaven (artikel 125, 
derde lid, van de Gemeentewet). 
 
In het algemeen geldt dat burgemeesters, wanneer de openbare orde in hun gemeente dreigt te 
worden verstoord of wordt verstoord, hun bevoegdheden, zoals verankerd in de Gemeentewet en 
de Algemene Plaatselijke Verordening, kunnen inzetten. Binnen de grenzen van de wet kunnen zij 
bevoegdheden inzetten ter handhaving van regels die zij uitvoeren, denk hierbij aan een last onder 
dwangsom of fysieke gebiedsverboden. Als seksuele intimidatie online wordt gepleegd zal dit in het 
algemeen echter geen lokale aangelegenheid betreffen. Het gaat daarbij immers niet om een 
(dreigende) verstoring van de openbare orde in een gemeente, maar om het online plegen van 
strafbare feiten. Het is in dergelijke gevallen van belang dat deze strafbare feiten zo snel mogelijk 
worden beëindigd door de seksueel intimiderende berichten offline te halen. Daarbij komt de Notice 
9 
 

 
vormen van seksuele benadering die niet strafbaar zijn – namelijk seksuele benadering waarbij 
deze bestanddelen niet worden vervuld - en strafbare seksuele intimidatie. In de toelichting bij de 
strafbaarstelling is door het opnemen van voorbeelden zoveel mogelijk duidelijkheid verschaft over 
de gedragingen die strafbaar zijn op grond van het voorgestelde artikel 429ter.  
 
Online gelden dezelfde vereisten voor strafbaarheid als bij fysieke seksuele intimidatie. Online vindt 
een gedraging in het openbaar plaats als een omgeving voor een breed publiek toegankelijk is, met 
andere woorden dat er voor eenieder een zeer ruime toegangsmogelijkheid is. Het gaat 
bijvoorbeeld om openbare websites of platforms, of social media. Onder “indringende” seksuele 
benadering wordt verstaan een seksuele benadering met een zekere intensiteit. Het gaat om een 
seksuele benadering die als opdringerig kan worden beschouwd. De seksuele benadering kan 
geschieden door middel van opmerkingen, gebaren, geluiden of aanrakingen. In de online context 
zal het vaak gaan om seksuele opmerkingen, bijvoorbeeld tekstberichten op social media, maar het 
kan ook gaan om gebaren of geluiden met een seksuele lading, bijvoorbeeld als filmpjes of 
geluidsfragmenten op openbare websites, platforms of social media worden geplaatst. Enkel een 
benadering met een intimiderend effect kan worden aangemerkt als seksuele intimidatie. Dit wordt 
tot uitdrukking gebracht in het delictsbestanddeel “op een wijze die vreesaanjagend, vernederend, 
kwetsend of onterend is te achten”. Of daarvan sprake is moet worden beoordeeld aan de hand 
van de inhoud van opmerkingen, filmpjes of geluidsfragmenten. Factoren die ook online de 
intensiteit van de seksuele benadering en het intimiderende effect dat hiervan uitgaat kunnen 
inkleuren zijn bijvoorbeeld de duur of frequentie van de seksuele benadering, de specifieke 
verschijningsvorm(en) hiervan - bijvoorbeeld een combinatie van verschillende handelingen - of de 
omgeving of situatie waarin de seksuele benadering plaatsvindt. Expliciete seksuele opmerkingen, 
zinspelingen op seksueel contact en seksualiserende opmerkingen zullen online eveneens op grond 
van hun inhoud als indringende seksuele benadering die vreesaanjagend, vernederend, kwetsend 
of onterend is te achten kunnen worden beschouwd. Bijvoorbeeld als iemand wordt bestempeld als 
‘hoer’, ‘bitch’, ‘slet’, ‘geil wijf’ et cetera of als opmerkingen worden gemaakt zoals ‘Ik wil je pakken’ 
of ‘Ik zou je doen’. Van online seksuele intimidatie kan bijvoorbeeld sprake zijn als herhaaldelijk 
over of tegen iemand dergelijke opmerkingen worden gemaakt op internetfora of via sociale media.  
 
2.4 Nieuwe online delictsvormen 
 
De leden van de ChristenUnie-fractie vragen of de regering heeft overwogen het zonder 
toestemming maken van seksuele deepfake content strafbaar te stellen, waarom daar niet voor is 
gekozen en op welke wijze het strafrecht daartegen wel bescherming biedt. 
 
Niet alleen het verspreiden, maar ook het zonder toestemming van de afgebeelde persoon 
vervaardigen en voorhanden hebben van seksueel deepfake beeldmateriaal van diegene is 
strafbaar op grond van artikel 139h Sr. Dit wordt bevestigd door een uitspraak van de rechtbank 
Den Haag van 4 maart 2021 waarin de verdachte voor het maken van een seksuele deepfake is 
veroordeeld (Rechtbank Den Haag 4 maart 2021, ECLI:NL:RBDHA:2021:1885). In mijn 
beleidsreactie op de WODC-onderzoeken naar de regulering van deepfakes en immersieve 
technologieën, die ik binnenkort aan uw Kamer zal sturen, ga ik hierop in.   
 
3. Hoofdlijnen van het wetsvoorstel 
 
De leden van de D66-fractie vragen of de regering een overzicht kan geven van alle in dit 
wetsvoorstel voorgestelde strafmaxima die niet zijn afgeleid uit de huidige zedenwetgeving – 
omdat het geheel nieuwe delicten zijn of omdat de regering een strafverhoging gerechtvaardigd 
acht – en aan te geven bij welke van deze strafmaxima het advies van de Afdeling advisering van 
de Raad van State niet is opgevolgd. 
 
Graag voldoe ik aan het verzoek van de leden van de D66-fractie om op de genoemde punten een 
overzicht te geven van de voorgestelde maximale gevangenisstraffen die op de verschillende 
11 
 

 
opvolging daarvan is de verhoging van beide strafmaxima nader onderbouwd in de memorie van 
toelichting (paragraaf 3.3 van het algemeen deel en de toelichting op artikel 253). 
 
De leden van de SGP-fractie constateren dat de uitbreiding van de strafbaarstelling van aanranding 
en verkrachting met een opzet- en schuldvariant de drempel voor het doen van aangifte voor 
zedenslachtoffers zal verlagen. Deze leden spreken de vrees uit dat aanranding en verkrachting 
ook met dit wetsvoorstel lastig bewijsbaar blijven wanneer sprake is van een ontkennende 
verdachte en er geen ander bewijsmateriaal is dan de belastende verklaring van het slachtoffer. 
Tegen die achtergrond vragen de leden of de uitbreiding van strafrechtelijke aansprakelijkheid tot 
meer veroordelingen zal leiden wanneer de bewijsproblematiek dezelfde blijft. 
 
Inderdaad verlaagt dit wetsvoorstel de ondergrens van de strafrechtelijke aansprakelijkheid voor 
aanranding en verkrachting. Niet langer is vereist dat met toepassing van dwang de wil van de 
ander wordt doorbroken. Van aanranding is in dit wetsvoorstel al sprake als iemand met een 
persoon seksuele handelingen verricht, terwijl diegene weet (opzetaanranding) of ernstige reden 
heeft om te vermoeden (schuldaanranding) dat bij die persoon de wil daartoe ontbreekt. Dit geldt 
ook als de handelingen mede bestaan uit seksueel binnendringen van het lichaam, de kwalificatie is 
in dat geval geen aanranding maar verkrachting. Hiermee krijgt het strafrecht een groter 
beschermingsbereik: de voorgestelde delicten aanranding en verkrachting strekken zich uit tot 
vormen van onvrijwillige seksuele interactie. Voor de bewijsvoering bij schuldaanranding, 
opzetaanranding, schuldverkrachting en opzetverkrachting heeft dit tot gevolg dat het niet nodig is 
dat er sprake is van dwang. Er hoeft dus niet meer bewezen te worden dat een slachtoffer zich 
heeft verzet of zich niet kon onttrekken aan de seksuele handelingen. Evenmin hoeft te worden 
bewezen dat het opzet van de verdachte hierop gericht was. Per saldo ligt de ondergrens van 
strafrechtelijke aansprakelijkheid ten opzichte van de huidige delicten dus lager en neemt de 
bewijslast daarmee af. Dat neemt niet weg dat bij deze seksuele misdrijven – die zich vaak 
voordoen in een een-op-eensituatie, zonder aanwezigheid van getuigen – het bewijs in een 
concrete zaak soms lastig te leveren zal zijn. Ingevolge de algemene bewijsregels zal de 
belastende verklaring van het slachtoffer enige steun moeten vinden in een of meer andere 
bewijsmiddelen (artikel 342, tweede lid, Sv). Te denken valt bijvoorbeeld aan verklaringen van 
getuigen over relevante feiten en omstandigheden kort voor of na het plaatsvinden van het 
seksuele misdrijf dan wel relevante uitkomsten van DNA-onderzoek. Op grond van het voorhanden 
bewijsmateriaal zal de rechter dan de overtuiging moeten bekomen dat de verdachte de 
tenlastegelegde aanranding of verkrachting heeft begaan (artikel 338 Sv). De praktijk zal moeten 
uitwijzen of de verlaging van de ondergrens van de strafrechtelijke aansprakelijkheid voor 
aanranding en verkrachting daadwerkelijk zal leiden tot meer aangiften en veroordelingen ter zake 
van die delicten. Dit punt zal worden betrokken bij de evaluatie van de effecten en werking van de 
beoogde nieuwe wetgeving, die binnen vijf jaar na inwerkingtreding zal plaatsvinden.  
 
De leden van de SGP-fractie vragen verder of de regering het standpunt dat het delict 
schuldverkrachting verjaart wil heroverwegen. Daarbij betrekken de leden dat er lange tijd voorbij 
kan gaan voordat slachtoffers van (schuld)verkrachting naar buiten treden. 
 
Het wetsvoorstel dat bij Uw Kamer is ingediend, voorziet erin dat de nieuwe strafbaarstellingen van 
schuldverkrachting en opzetverkrachting worden geordend in de geldende regelingen. Bij het 
onderbrengen van de nieuwe delicten in de bestaande wettelijke regelingen is het uitgangspunt 
geweest om de huidige wetssystematiek te volgen, waarin het wettelijk strafmaximum in beginsel 
bepalend is voor het in aanmerking komen voor een specifieke regeling. Dit uitgangspunt brengt 
wat betreft de verjaringsregeling mee dat zowel opzetverkrachting als schuldverkrachting buiten 
het bereik van de bijzondere regeling van artikel 70, tweede lid, van het Wetboek van Strafrecht 
(hierna: Sr) valt, op grond waarvan het vervolgingsrecht niet door verjaring verloren gaat. Dit 
betekent dat het wetsvoorstel ertoe zou leiden dat het vervolgingsrecht ten aanzien van opzet- en 
schuldverkrachting op grond van de algemene regeling van artikel 70, eerste lid, Sr op enig 
moment door verjaring vervalt.  
 
13 
 

 
 
3.1 Nieuwe Titel Seksuele misdrijven 
 
De leden van de ChristenUnie-fractie vragen de regering om een nadere onderbouwing van de 
keuze om in het geheel af te stappen van de zedentitel. Zij vragen of de regering een rol ziet voor 
de overheid in het bewaken van de goede zeden, waaronder de seksuele zeden, en of de regering 
het deze leden eens is dat dit niet enkel een vraagstuk van de openbare orde is. Daarnaast vragen 
deze leden om een reflectie op de normerende kant van wet- en regelgeving in een samenleving. 
 
Dit wetsvoorstel vormt de formele erkenning van het toegenomen politieke en maatschappelijk 
belang dat wordt gehecht aan de sociale norm dat seksueel contact vrijwillig en gelijkwaardig 
behoort te zijn en dient te berusten op wederzijds goedvinden. In de nieuwe Titel XIV Seksuele 
misdrijven worden veelvoorkomende vormen van seksueel grensoverschrijdend gedrag die een 
ernstige aantasting vormen van de lichamelijke en seksuele integriteit strafbaar gesteld. De nieuwe 
naamgeving van deze titel brengt beter tot uitdrukking wat de kern is van de strafbare 
gedragingen die daarin strafbaar zijn gesteld: het gaat daarbij, evenals in de meeste bepalingen 
van de huidige Titel XIV Misdrijven tegen de zeden, om strafbare gedragingen die raken aan de 
lichamelijke en seksuele integriteit. Om duidelijker onderscheid te maken tussen deze seksuele 
misdrijven en de strafbare gedragingen die meer een aantasting vormen van de openbare orde, 
worden de drie huidige misdrijven tegen de zeden die minder of geen verband houden met de 
bescherming van de lichamelijke en seksuele integriteit, maar meer met het bestrijden van 
publieke wanordelijkheden (pornografie, toedienen van een bedwelmende drank en schadelijke 
visuele weergave tonen aan kinderen) overgeheveld naar het Tweede Boek van het Wetboek van 
Strafrecht Titel V Misdrijven tegen de openbare orde. Op deze manier zijn de strafbaarstellingen uit 
de huidige Titel XIV herkenbaar ondergebracht in een titel waarin het rechtsgoed vooropstaat dat 
ook de desbetreffende strafbaarstelling beoogt te beschermen.  
 
Het kabinet ziet voor zichzelf een belangrijke rol in de bestrijding van grensoverschrijdend gedrag 
en seksueel geweld. Op 13 januari 2023 is het Nationaal Actieprogramma Aanpak seksueel 
grensoverschrijdend gedrag en seksueel geweld gepresenteerd, waarmee onder andere wordt 
ingezet op een maatschappelijke cultuurverandering, zodat seksueel grensoverschrijdend gedrag 
geen plek meer heeft in onze samenleving. Tevens is in 2022 een onafhankelijke 
regeringscommissaris aangesteld die de beoogde afname van grensoverschrijdend gedrag kan 
aanjagen en richting kan geven aan het maatschappelijk debat (Kamerstukken II 2021/22, 34843, 
nr. 53).  
 
De leden van de ChristenUnie-fractie vragen of het tonen van schadelijke content aan personen 
onder de zestien jaar primair een vraagstuk van de openbare orde betreft en of het Tweede Boek, 
Titel V Misdrijven tegen de openbare orde de meest passende titel is voor de desbetreffende 
strafbaarstelling (voorgesteld artikel 151e).  
 
De strafbaarstelling van het vertonen van een schadelijke visuele weergave aan een persoon 
beneden de leeftijd van zestien jaar (voorgesteld artikel 151e) ziet op visuele weergaves met een 
seksuele of gewelddadige inhoud of strekking. Deze strafbepaling fungeert, zoals in de memorie 
van toelichting is aangegeven, als wettelijke basis voor de zelfregulering van de audiovisuele 
branche inzake het toelatingsbeleid van kinderen in bioscopen en de verkoop of verstrekking van 
mediaproducties aan kinderen (Kijkwijzer). Hiermee wordt bijvoorbeeld voorkomen dat kinderen al 
op jonge leeftijd films te zien krijgen waarin geweld of grof taalgebruik voorkomt. Met deze 
bepaling wordt beoogd minderjarigen te beschermen tegen ongewenste beïnvloeding. De 
strafbaarstelling is daarmee van een andere orde dan de misdrijven in Titel XIV Seksuele 
misdrijven, omdat deze gedraging niet direct raakt aan de lichamelijke en seksuele integriteit van 
de zestienminner die aan de schadelijke visuele weergave wordt blootgesteld. Overheveling van 
deze bepaling naar Titel V Misdrijven tegen de openbare orde is dan ook passend.  
 
15 
 

 
delict, de kans op recidive, rapporten van deskundigen en persoonlijke omstandigheden van 
verdachten. Deze uitgangspunten komen zowel tot uitdrukking in de strafvorderingsrichtlijnen van 
het openbaar ministerie als in de oriëntatiepunten voor de straftoemeting en LOVS-afspraken voor 
de rechtspraak.  
 
In het rapport van het Wetenschappelijk Onderzoek- en Documentatiecentrum (WODC) ‘Straffen 
seksueel misbruik minderjarigen’ (2021) concluderen de onderzoekers onder andere dat het 
openbaar ministerie, in gevallen van seksueel misbruik van minderjarigen, vaak lagere straffen eist 
dan verwacht kan worden op grond van de eigen strafvorderingsrichtlijn voor seksueel misbruik 
van minderjarigen. De straf die de rechter aan daders oplegt, komt volgens de onderzoekers in de 
meeste zaken overeen met de eis van het openbaar ministerie. Zoals ik ook in mijn beleidsreactie 
op dit onderzoek heb aangegeven, onderschrijf ik de notie van de onderzoekers dat dit onderzoek 
op zichzelf geen aanleiding is tot het invoeren van een verhoging van de strafbandbreedtes 
(Kamerstukken II, 2021/22, 34843, nr. 242). De resultaten van het onderzoek illustreren een 
belangrijk kenmerk van de Nederlandse strafrechtspleging, namelijk dat de officier van justitie via 
het opportuniteitsbeginsel en de rechter via de rechterlijke straftoemetingsvrijheid een belangrijke 
rol spelen bij het vormgeven van het strafrecht in de praktijk. Dit toont het vertrouwen in de 
officier van justitie en de rechter om in concrete zaken tot een effectieve toepassing van het 
strafrecht te komen en waarborgt dat daarbij recht wordt gedaan aan alle belangen die in die zaak 
aan de orde zijn. 
 
Het openbaar ministerie heeft de richtlijn seksueel misbruik van minderjarigen na de publicatie van 
het WODC-rapport nog geëvalueerd in het licht van de maatschappelijke, juridische en politieke 
opvattingen over deze (ernstige) misdrijfzaken. Het openbaar ministerie komt tot de conclusie dat 
de richtlijn seksueel misbruik van minderjarigen verduidelijking behoeft. 
 
In de strafmaattabel van de strafvorderingsrichtlijn staat voor deze delicten, waaronder die waar 
sprake is van oraal, vaginaal of anaal binnendringen, als uitgangspunt een onvoorwaardelijke 
gevangenisstraf opgenomen, terwijl in de bijbehorende tekst van de richtlijn is opgenomen dat ook 
kan worden gekozen voor een andere strafmodaliteit of strafsoort indien de specifieke 
omstandigheden van de zaak daartoe aanleiding geven. Hoewel officieren van justitie in de praktijk 
goed uit de voeten kunnen met de strafmaattabel en de bijbehorende toelichting van de eigen 
strafvorderingsrichtlijn, concludeert het openbaar ministerie dat er mogelijk bij derden verwarring 
en daardoor onjuiste verwachtingen zouden kunnen ontstaan over de passende bestraffing. Het 
openbaar ministerie is om die reden voornemens de strafmaattabel voor delicten van seksueel 
misbruik van minderjarigen aan te passen en meer in overeenstemming te brengen met de 
toelichting van de strafvorderingsrichtlijn. Zie in dit verband ook mijn brief over de aanpak van 
seksueel kindermisbruik en illegale online content d.d. 8 december 2022 (Kamerstukken II, 
2022/23, 34 843, nr. 64). Het openbaar ministerie zal de eventueel benodigde aanpassingen van 
de strafvorderingsrichtlijnen naar aanleiding van dit wetsvoorstel alsmede de aangekondigde 
wijziging van de strafvorderingsrichtlijn seksueel misbruik van minderjarigen gelijktijdig 
doorvoeren. Hiermee wordt voorzien in een actualisering van de strafvorderingsrichtlijnen vanaf de 
voorziene inwerkingtreding van het wetsvoorstel seksuele misdrijven.  
 
Met de verhoging van de strafmaxima in dit wetsvoorstel worden officieren van justitie straks nog 
beter in staat gesteld een per individuele zaak passende strafeis te formuleren en worden rechters 
nog beter in staat gesteld een per individuele zaak passende straf op te leggen, na beoordeling van 
de specifieke omstandigheden en met het oog op de doelstellingen van de inzet van het strafrecht. 
Met de wijziging van de strafvorderingsrichtlijn seksueel misbruik van minderjarigen wordt het voor 
derden buiten de strafrechtketen naar verwachting bovendien beter te volgen hoe een passende 
bestraffing in zaken van seksueel misbruik tot stand komt. 
 
De leden van de D66-fractie onderschrijven de keuze voor aanranding en verkrachting niet langer 
zal zijn vereist dat met toepassing van dwang de wil van de ander wordt doorbroken, waarmee de 
drempel voor strafbaarheid wordt verlaagd ten opzichte van de huidige zedemisdrijven. De leden 
17 
 

 
explicietere handelingen, nadat de ander blijk geeft van een weifelende houding ten aanzien van 
dergelijke handelingen door bijvoorbeeld op te merken ‘ik vraag me af of ik hier wel aan toe ben’, 
zonder navraag ten onrechte ervan uitgaat dat die ander ook met die explicietere seksuele 
handelingen instemt. Van bewuste schuld kan dan sprake zijn als de rechter op basis van het 
voorhanden zijnde bewijsmateriaal vaststelt dat de verdachte duidelijke signalen voor een 
ontbrekende wil heeft opgemerkt (de verdachte heeft de passieve houding van de ander 
waargenomen en diens opmerking gehoord), dat de verdachte zich op basis daarvan bewust is 
geweest van het risico dat de ander die explicietere seksuele handelingen niet wil maar er zonder 
navraag te doen ten onrechte vanuit is gegaan dat die ander ook met die explicietere seksuele 
handelingen instemt. In het voorbeeld kan van onbewuste schuld sprake zijn indien verdachte zich 
niet bewust is geweest van het genoemde risico dat de ander die explicietere seksuele handelingen 
niet wil. Het verwijt dat hem in die situatie wordt gemaakt is dat hij zich niet bewust is geweest 
van het risico, maar dat wel had moeten zijn. 
 
Het cruciale verschil tussen de opzetvariant (vol opzet en voorwaardelijk opzet) en de 
schuldvariant (bewuste en onbewuste schuld) is dus gelegen in de mentale houding van diegene 
ten aanzien van de ontbrekende wil bij die ander. Anders dan de ‘opzetdader’ gaat de ‘schulddader’ 
ervan uit dat de wil tot seksueel contact bij die ander wel aanwezig zal zijn. De ernstig lichtzinnige 
of ernstig onachtzame wijze waarop de sociale norm dat seksueel contact vrijwillig en gelijkwaardig 
behoort te zijn niet is nageleefd – waarmee op grove wijze inbreuk is gemaakt op de seksuele en 
lichamelijke integriteit van een ander – rechtvaardigt naar mijn oordeel dat ook dit seksueel 
grensoverschrijdend gedrag onder het bereik van de strafwet wordt gebracht. Die strafrechtelijke 
aansprakelijkheid is in belangrijke mate gekoppeld aan het bij wederkerigheid van seksueel contact 
behorende besef van en verantwoordelijkheid voor het eigen handelen en bewustzijn van het 
gedrag van een ander. De schuldvariant van aanranding en verkrachting kan daarmee een 
normerende en preventieve werking hebben. Daarnaast kan de schuldvariant in concrete 
strafzaken ook een zekere vangnetfunctie vervullen, in gevallen waarin de rechter van oordeel is 
dat de verdachte duidelijke signalen van onvrijwilligheid wel degelijk heeft opgemerkt, maar de 
rechter de opzetvariant niet wettig en overtuigend bewezen acht. Daarvoor verwijs ik naar mijn 
antwoord op een vraag daarover van de leden van de SGP-fractie in paragraaf 3.1 van deze nota.  
 
Gevraagd naar hoe in Duitsland en Zweden wordt omgegaan met gevallen op het grensvlak van 
opzet en schuld merk ik het volgende op. Beide landen gaan uit van een consentmodel. Toegespitst 
op verkrachting zijn in Duitsland alleen vormen van opzetverkrachting strafbaar (§ 177 
Strafgesetzbuch). De ondergrens van het daarvoor vereiste opzet (Eventualvorsatz) is 
vergelijkbaar met het voorwaardelijk opzet dat ten minste is vereist voor opzetverkrachting in 
Nederland. Het opzet heeft betrekking op factoren van niet-willen. Dan kan het bijvoorbeeld gaan 
om verbale en non-verbale uitingen of niet-intentionele lichamelijke reacties zoals huilen (K. 
Lindenberg, ‘Verkrachting, aanranding en de bescherming van de seksuele integriteit: moet 
Nederland ook naar een ‘Nein heißt Nein’?’, in: E. Gritter (red.), Modern Strafrecht, Kluwer: 2019). 
Toegespitst op verkrachting kent Zweden zowel de variant schuldverkrachting als 
opzetverkrachting (zie sectie 1 en 1a van Hoofdstuk 6 van Boek 2 van het Zweedse Wetboek van 
Strafrecht). Net als in het onderhavige wetsvoorstel knoopt de Zweedse strafbaarstelling aan bij 
het ontbreken van de wil tot seksueel contact bij de ander. Ook hier kunnen voor het bewijs 
verbale en andersoortige uitingen in aanmerking worden genomen. Net als in dit wetsvoorstel zijn 
in het Zweedse wetboek situaties vastgelegd waarin de wil tot seksueel contact wordt geacht te 
hebben ontbroken. Het gaat om vormen van dwang, vormen van lichamelijke en geestelijke 
onmacht en misbruik van een afhankelijkheidssituatie (sectie 1, eerste tot en met derde lid). Ook 
in Zweden is vereist dat het schuldverband (opzet of schuld) betrekking heeft op het bij de ander 
ontbreken van de wil tot seksueel contact. Bij de schuldvariant is – vergelijkbaar met de 
benadering in het onderhavige wetsvoorstel – een vorm van grove schuld (“grovt oaktsam”) 
vereist.  
 
Ook vragen de leden van de D66-fractie of iemand slachtoffer kan zijn van verkrachting zonder dat 
sprake is van het seksueel binnendringen van zijn of haar lichaam.  
19 
 

 
toereikende wijze navraag te doen bij die ander – er ten onrechte van uitgaat dat bij die ander de 
wil tot seksueel contact wel aanwezig zal zijn. Daarmee is op ernstig lichtzinnige of ernstig 
onachtzame wijze inbreuk gemaakt op de seksuele en lichamelijke integriteit van die ander.   
 
Naar aanleiding van de vraag van de aan het woord zijnde leden op welke manieren in de 
bewijsvoering onderscheid kan worden gemaakt tussen de opzet- en schuldvariant van 
verkrachting en aanranding, merk ik het volgende op. Deze bewijsvoering heeft betrekking op de 
mentale houding van de verdachte ten tijde van seksuele interactie. Wanneer verklaringen van de 
verdachte, het slachtoffer of van andere getuigen geen inzicht geven over wat destijds in de 
verdachte is omgegaan, zal de rechter diens vaststellingen daarover in de kern moeten baseren op 
de uiterlijke verschijningsvorm van de (interactie tussen) gedragingen van de verdachte en 
gedragingen van de ander alsook de overige omstandigheden waaronder die gedragingen zijn 
verricht en wat daaruit naar algemene regels valt af te leiden. Het voor de opzetvariant vereiste 
opzet zal doorgaans op de hiervoor geschetste indirecte wijze door de rechter moeten worden 
vastgesteld. De wetgever kan slechts bij benadering en in algemene zin antwoord geven op de 
vraag bij welke gedragingen en onder welke omstandigheden sprake is van de opzet- of 
schuldvariant. Dit houdt allereerst verband met het feit dat de concrete gedragingen en de context 
waarin deze zijn verricht dienen tot bewijs van een mentale houding van de verdachte. Daarbij kan 
zich een grote variëteit van concrete omstandigheden in afzonderlijke gevallen voordoen. De vele 
voorbeelden die in de memorie van toelichting zijn opgenomen, strekken er mede toe licht te 
werpen op omstandigheden waarbinnen de opzet- en schuldvariant zich kunnen voordoen. 
Daarnaast is het aan de rechter om in concrete gevallen in het kader van de bewijsbeslissing het 
voorhanden bewijsmateriaal te waarderen. Dit betekent dat de wetgever slechts in algemene en 
richtinggevende zin kan aanduiden bij welke gedragingen in de regel sprake zal zijn van het voor 
de opzetvariant vereiste opzet.  
 
Het voorgaande laat onverlet dat bepaalde gedragingen van de verdachte zo zeer wezenlijke 
onverschilligheid ten aanzien van de wil tot seksueel contact bij de ander uitdrukken, dat het – 
behoudens contra-indicaties (vgl. Hoge Raad 30 oktober 2012, ECLI:NL:HR:2012:BX5396) – niet 
anders kan zijn dan dat de verdachte de mogelijkheid van een ontbrekende wil voor lief heeft 
genomen. Hoewel het laatste woord dus aan de rechter is, zal ik in algemene zin proberen meer 
duidelijkheid te verschaffen over gevalstypen waarin het in de regel niet anders kan zijn dan dat de 
verdachte de mogelijkheid van een ontbrekende wil voor lief heeft genomen. Ik noem vijf 
gevalstypen. Het eerste betreft situaties waarin de initiator de wilsonvrijheid bij de ander zelf heeft 
veroorzaakt met gebruikmaking van dwang, geweld of bedreiging. Dan is sprake van een 
gekwalificeerde delictsvorm (gekwalificeerde opzetaanranding of gekwalificeerde 
opzetverkrachting). Het tweede gevalstype betreft gevallen waarin sprake is van onverhoeds 
handelen. Het totaal onverwachts iemand op seksuele wijze betasten getuigt van opzettelijk 
handelen; de dader is zich bewust van de aantasting van de seksuele integriteit en wil de ander 
niet de ruimte geven om daarover zijn of haar wil te uiten. Het derde gevalstype ziet op gevallen 
waarin het slachtoffer met duidelijke verbale of non-verbale signalen te kennen geeft het seksuele 
contact niet op prijs te stellen en de verdachte het contact toch voortzet. Denk aan het doorzetten 
van seksueel contact nadat de ander ‘nee’ of ‘ik wil dit niet’ tegen diegene heeft gezegd dan wel de 
verdachte wegduwt ten tijde van dat contact. Van opzettelijk handelen zal in de regel ook sprake 
zijn bij seksueel contact in de context van een juridisch geformaliseerde gezagsrelatie dan wel een 
professionele hulpverlenings- of zorgrelatie als bedoeld in artikel 254, eerste lid, onder b. Tot slot 
is wetenschap van afwezigheid van een vrije positieve wilsuiting, en daarmee opzet, er in het 
algemeen ook bij het verrichten van seksuele handelingen met een ander die duidelijk 
waarneembaar in een toestand van geestelijke of lichamelijke onmacht verkeert als bedoeld in 
artikel 244. Dan wordt het onvermogen tot vrije wilsuiting bij de ander bewust genegeerd door 
degene die het seksuele contact initieert. 
 
Een gevalstype dat in de regel meer op het grensvlak van de opzet- en schuldvariant zal liggen 
betreft de situatie waarin aanvankelijk vrijwillig seksueel contact zich ontwikkelt in de richting van 
explicietere seksuele handelingen en de initiator, nadat deze opmerkt dat de ander een zeer 
21 
 

 
ander, nadat op vrijwillige basis ruilseks is afgesproken, zich bedenkt en er ten tijde van het 
seksueel contact blijk van geeft geen seksueel contact (meer) te willen. Ook dan bepaalt de 
aanwezigheid van opzet of schuld of sprake is van een opzet- of schulddelict. Daarvoor verwijs ik 
de aan het woord zijnde leden graag naar mijn reactie op soortgelijke vragen van de leden van de 
D66-fractie onderscheidenlijk leden van de CDA-fractie in paragraaf 3.2 van deze nota. Daarnaast 
valt te denken aan het uitoefenen van dwang, bijvoorbeeld door zodanige pressie op een ander uit 
te oefenen dat die ander daardoor niet of in verminderde mate de mogelijkheid heeft gehad een 
vrije keuze te maken. In dat geval komen, al naar gelang de aard van de seksuele handelingen, de 
delicten gekwalificeerde aanranding en gekwalificeerde verkrachting in beeld. Daarbij kan onder 
omstandigheden sprake zijn van mensenhandel of het maken van misbruik van een slachtoffer van 
mensenhandel (vgl. de artikelen 273f en 273g Sr).  
 
Tot slot verdient opmerking dat kinderen wél altijd en volledig strafrechtelijk worden beschermd 
tegen vormen van ruilseks. Behoudens de in de wet omschreven uitzonderingen (vgl. de artikelen 
247, derde lid en 248, derde lid) is het verrichten van seksuele handelingen met een kind beneden 
de leeftijd van zestien jaar immers strafbaar. Wat betreft jeugdigen in de leeftijdscategorie zestien 
tot achttien jaar wordt expliciet in de wet uitgedrukt dat zij worden beschermd tegen seksueel 
contact na gebruik van verleidingsmiddelen en betaald seksueel contact (vgl. de artikelen 245, 
eerste lid, onder c en d, en 246, eerste lid, onder c en d). 
 
De leden van de CDA-fractie vragen of de regering voorbeelden kan geven van schuldaanranding 
en schuldverkrachting waarbij het in de rede ligt dat daders celstraffen krijgen en van gevallen 
waarbij dat niet in de rede ligt. Zij vragen welke rol de omstandigheden van het slachtoffer hierbij 
kunnen spelen. 
 
Een fundamenteel uitgangspunt van het Nederlands strafrecht is dat de rechter beschikt over een 
ruime straftoemetingsvrijheid. Dat wil zeggen dat de rechter binnen de grenzen die de wet stelt, 
vrij is in de keuze van de op te leggen straf – waaronder ook is te verstaan de strafsoort – en in de 
keuze en de weging van de factoren die hij daarvoor in de concrete zaak van belang acht. De 
beslissing over de straftoemeting wordt in sterke mate bepaald door de omstandigheden van het 
geval. In dit verband kunnen ook de persoon van het slachtoffer en de omstandigheden waarin 
deze zich ten tijde van het strafbare feit heeft bevonden van betekenis zijn. In algemene zin kan 
worden opgemerkt dat in het bijzonder bij schuldverkrachting de oplegging van een 
gevangenisstraf naar verwachting in beeld kan komen bij veroordeling voor meerdere feiten, 
recidive of zeer kwetsbare slachtoffers. In andere gevallen zal wellicht eerder een taakstraf in de 
rede liggen.   
 
De leden van de CDA-fractie vragen of kan worden ingegaan op het verzoek van het Centrum 
Kinderhandel Mensenhandel om een verdere onderbouwing van de strafbaarstelling van seks met 
minderjarigen in de context van de Valkenburgse zedenzaak. Zij vragen of de verhoging van de 
strafmaat op betaalde seks met minderjarigen nadrukkelijk mede is ingegeven door de uitspraak 
van de Hoge Raad in deze zaak en de stelling dat klanten één van de kernoorzaken vormen van 
mensenhandel. Zij vragen of hiermee wordt bevestigd dat de klant niet een onschuldige 
toeschouwer is, maar de kern van het probleem. Daarnaast vragen zij wat kan worden gedaan ten 
behoeve van de voorlichting, zodat bij klanten bekend is dat zij zich schuldig maken aan het delict 
van artikel 248b Sr wanneer zij geen identiteitsbewijs hebben gevraagd en het uiteindelijk een 
minderjarige betreft.  
 
In situaties waarin iemand een kind tot prostitutie beweegt, is sprake van seksuele uitbuiting in de 
vorm van mensenhandel (artikel 273f Sr). In verschillende kamerbrieven is aangegeven dat 
klanten die producten of diensten kopen waarbij sprake is van mensenhandel, ook een rol hebben 
bij het in stand houden van mensenhandel. In die zin draagt de klant eraan bij dat het fenomeen 
mensenhandel blijft vóórkomen. Ik vind het te ver gaan om de klant neer te zetten als de 
kernoorzaak van mensenhandel. De kernveroorzaker van het delict mensenhandel is namelijk de 
mensenhandelaar zelf.  
23 
 

 
De leden van de SP-fractie constateren terecht dat het Voorontwerp wetsvoorstel seksuele 
misdrijven, dat in 2020 in consultatie is gebracht, een zelfstandige strafbaarstelling van seksuele 
interactie tegen de wil bevat (artikel 239). Daarin werd voorgesteld strafbaar te stellen seksuele 
interactie in de situatie waarin iemand weet of redelijkerwijs moet vermoeden dat de seksuele 
handelingen tegen de wil van een ander plaatsvinden. Dit delict was dus betrokken op onvrijwillige 
seksuele handelingen. Het delict seksuele interactie tegen de wil stond in het voorontwerp naast de 
delicten aanranding (artikel 240) en verkrachting (artikel 241), die – in lijn met de huidige 
artikelen 246 en 242 Sr – waren toegespitst op afgedwongen seksuele handelingen. Over dit 
voorontwerp zijn vanuit Uw Kamer een groot aantal vragen gesteld. Een duidelijke meerderheid 
binnen de Kamer was kritisch over het gepresenteerde wettelijk model, waarin seksuele interactie 
tegen de wil als apart delict werd gepositioneerd (Kamerstukken II 2020/21, 34843, nr. 44). Ook 
bij de consultatieronde over het voorontwerp is in diverse adviezen en reacties aangegeven dat het 
voorontwerp wat betreft de strafbaarstelling van onvrijwillige seks vanuit slachtofferperspectief nog 
niet ver genoeg ging en dat alle vormen van onvrijwillige seks strafbaar gesteld zouden moeten 
worden als verkrachting (Kamerstukken II 2020/21, 29273, nr. 618). In het maatschappelijk debat 
over onvrijwillige seks wordt veel gewicht toegekend aan het stevig verankeren van het 
slachtofferperspectief in de strafwet. De maatschappelijke realiteit is dat een meerderheid van 
slachtoffers van seksueel geweld als gevolg van een angstreactie van hun lichaam bevriest en zich 
hierdoor niet kan verzetten. De opvatting dat dwang en verzet niet van invloed zouden moeten zijn 
op de kwalificatie van een strafbare gedraging als verkrachting wordt maatschappelijk en politiek 
breed gedeeld.  
 
Tegen die achtergrond is de vormgeving van de strafbaarstelling van onvrijwillige seks 
heroverwogen. Tijdens een rondetafelbijeenkomst op 25 september 2020 is mijn ambtsvoorganger 
in gesprek gegaan met een achttal betrokken organisaties en deskundigen, te weten het Openbaar 
Ministerie, de Raad voor de rechtspraak, de politie, de strafrechtadvocatuur, de 
slachtofferadvocatuur, het Centrum voor Seksueel Geweld, Amnesty International en een 
strafrechtwetenschapper (Kamerstukken II 2020/21, 34843, nr. 44). Daarbij hebben verschillende 
opties op tafel gelegen. In de versie van het wetsvoorstel seksuele misdrijven die volgde op het 
voorontwerp, welk wetsvoorstel in 2021 in formele consultatie is gebracht, is gekozen voor een 
wettelijk model met een aanrandings- onderscheidenlijk verkrachtingsdelict met verschillende 
gradaties (schuld, opzet en gebruik van dwang, bedreiging of geweld). Deze drie delictsvormen 
kennen een eigen kwalificatie met bijpassende strafmaxima. Dit model past bij een daartoe 
strekkende suggestie die is gedaan bij de genoemde rondetafelbijeenkomst. Beoogd is hiermee een 
balans te vinden tussen een kwalificatie van de strafbare gedraging die enerzijds recht doet aan de 
beleving van slachtoffers en anderzijds is toegesneden op de mate van verwijtbaarheid aan de 
zijde van de pleger. Naar mijn oordeel is het onderhavige wetsvoorstel in dat opzicht evenwichtig. 
 
De leden van de SP-fractie vragen in hoeveel van de huidige zedenzaken waarin een verdachte 
ontkent en getuigen ontbreken er aanvullend bewijs voorhanden is. Zij vragen of dit de achilleshiel 
vormt van dit voorstel omdat het in de praktijk alsnog tot weinig veroordelingen zal leiden. 
 
Alleen bij wettig en overtuigend bewijs kan het openbaar ministerie overgaan tot vervolging. Het 
openbaar ministerie registreert in hoeveel gevallen er vervolgd wordt en in hoeveel gevallen er 
geseponeerd wordt. Ook registreert het openbaar ministerie om welke reden zaken geseponeerd 
worden, bijvoorbeeld door onvoldoende wettig en overtuigend bewijs (sepotcode 02). Het is niet uit 
de systemen af te leiden in hoeveel van de zaken waarin vervolging werd ingesteld dit is gedaan 
omdat er sprake was van aanvullend bewijs anders dan een bekennende verdachte dan wel de 
aanwezigheid van een getuige, daarvoor zou dossieronderzoek verricht moeten worden. Een op 
zichzelf staande aangifte van het slachtoffer blijft ook met de inwerkingtreding van de Wet 
seksuele misdrijven onvoldoende om tot een bewezenverklaring te komen, vanwege het in artikel 
342, tweede lid, van het Wetboek van Strafvordering (hierna: Sv) verankerde uitgangspunt dat het 
bewijs dat de verdachte het aan hem ten laste gelegde feit heeft begaan door de rechter niet 
uitsluitend kan worden aangenomen op de verklaring van één getuige. Aan dit uitgangspunt tornt 
dit wetsvoorstel niet. 
25 
 

 
de genoemde duidelijke signalen door de rechter worden vastgesteld, vormt een waarborg tegen 
valse beschuldigingen van seksueel grensoverschrijdend gedrag. 
 
Naar aanleiding van de vraag over het bewijs van het delict gekwalificeerde verkrachting (artikel 
243, tweede lid) wordt opgemerkt dat dan ten opzichte van het basisdelict opzetverkrachting 
(artikel 243, eerste lid) aanvullend moet worden bewezen dat de verdachte voor, tijdens of na de 
opzetverkrachting een vorm van dwang, geweld of bedreiging heeft toegepast. In het geval zo’n 
dwangmiddel vóór of tijdens het seksuele contact is aangewend, zal dat meebrengen dat de door 
het slachtoffer verrichte seksuele handelingen zijn afgedwongen. Het bewijs dat de verdachte opzet 
heeft gehad op het ontbreken van de wil tot seksueel contact bij het slachtoffer kan dan 
rechtstreeks worden afgeleid uit de omstandigheid dat de verdachte een vorm van dwang heeft 
toegepast. In het geval pas na het beëindigen van het seksueel contact een vorm van dwang wordt 
toegepast – bijvoorbeeld met als doel de ander ertoe te bewegen om het gebeurde voor zich te 
houden – kan het zijn dat in de bewijsvoering meer afzonderlijk aandacht moet worden gegeven 
aan het opzet van de verdachte op de bij het slachtoffer ontbrekende wil tot seksueel contact.   
 
De leden van de SP-fractie vragen waarom het taakstrafverbod niet van toepassing wordt verklaard 
op schuldaanranding en schuldverkrachting en waarom het taakstrafverbod wel wordt ingevoerd 
dan wel gehandhaafd voor respectievelijke opzetaanranding, opzetverkrachting, gekwalificeerde 
aanranding en gekwalificeerde verkrachting. Zij vragen daarbij of niet in alle gevallen maatwerk 
zou moeten kunnen worden toegepast.  
 
Tot de invoering van het taakstrafverbod (artikel 22b Sr) is destijds besloten omdat voor de 
bestraffing van ernstige zeden- en geweldsmisdrijven niet kan worden volstaan met het opleggen 
van een ‘kale’ taakstraf. Een dergelijke bestraffing zou niet voldoen aan de eisen die, gelet op de 
ernst van het delict, met het oog op vergelding en het voorkomen van nieuwe strafbare feiten in de 
toekomst, moeten worden gesteld (Kamerstukken II 2009/10, 32169, nr. 3). Sinds de 
inwerkingtreding van de Wet van 17 november 2011 tot wijziging van het Wetboek van Strafrecht 
in verband met het beperken van de mogelijkheden om een taakstraf op te leggen voor ernstige 
zeden- en geweldsmisdrijven en bij recidive van misdrijven (Stb. 2012, 1) kan daarom in geval van 
veroordeling voor een ernstig zeden- of geweldsmisdrijf alleen een taakstraf worden opgelegd 
tezamen met een (al dan niet deels voorwaardelijke) vrijheidsstraf of vrijheidsbenemende 
maatregel. Een kale taakstraf mag niet worden opgelegd als aan twee criteria is voldaan: er is 
sprake van een misdrijf waarop een gevangenisstraf van zes jaren of meer is gesteld en dat 
misdrijf heeft een ernstige inbreuk op de lichamelijke integriteit van het slachtoffer tot gevolg 
gehad. De ernst van de inbreuk op de lichamelijke integriteit, die per geval kan verschillen, is bij 
misdrijven met een strafmaximum van zes jaren gevangenisstraf of meer bepalend voor de 
mogelijkheid om een taakstraf op te leggen. Als de gevolgen voor de lichamelijke integriteit van 
het slachtoffer beperkt zijn gebleven, dan kan een ‘kale’ taakstraf worden opgelegd (Kamerstukken 
II 2009/10, 32169, nr. 3). Met deze wettelijke systematiek wordt een zekere willekeur voorkomen 
die zou kunnen ontstaan als per delict zou worden bepaald of wenselijk is dat dat delict onder het 
bereik van het taakstrafverbod wordt gebracht.  
 
Dit wetsvoorstel wijzigt deze systematiek op grond waarvan het taakstrafverbod van toepassing is 
op misdrijven waarop een gevangenisstraf van zes jaar of meer is gesteld als daarmee ernstig 
inbreuk is gemaakt op de lichamelijke integriteit van het slachtoffer dan ook niet (artikel 22b Sr). 
Gevolg hiervan is dat het taakstrafverbod wel geldt voor de delicten (gekwalificeerde) 
opzetaanranding en (gekwalificeerde) opzetverkrachting als deze delicten een ernstige inbreuk op 
de lichamelijke integriteit van het slachtoffer tot gevolg hebben gehad, maar niet voor de seksuele 
misdrijven waarop een maximale gevangenisstraf van minder dan zes jaar is gesteld, waaronder 
schuldaanranding en schuldverkrachting. Overigens staat het taakstrafverbod er niet aan in de weg 
dat de rechter per geval met gebruikmaking van diens straftoemetingsvrijheid een passende straf 
bepaalt, waarmee recht wordt gedaan aan de omstandigheden van een specifiek geval en de ernst 
van het delict, en waarbij oog is voor vergelding en voor het voorkomen van nieuwe strafbare 
feiten in de toekomst. Dat geldt uiteraard eveneens voor de gevallen die niet onder het 
27 
 

 
leden merken op dat het bij de bewijsvoering moeilijk zal kunnen zijn om het onderscheid tussen 
schuld- en opzetvariant te maken. Zij vragen de regering hierop nader in te gaan. Gevraagd wordt 
daarbij te betrekken wat de functie is van de schuldvariant en of het risico bestaat dat de 
verdachte die zich aan opzetverkrachting schuldig heeft gemaakt maar het opzet ontkent, alleen 
voor de schuldvariant kan worden veroordeeld.  
 
Voor het antwoord op de vraag naar de bewijsvoering bij de schuldvariant van aanranding en 
verkrachting enerzijds en de opzetvariant van deze misdrijven anderzijds, verwijs ik de leden van 
de PvdA- en GroenLinks-fractie graag naar mijn antwoord op de soortgelijke vraag van de leden 
van de D66-fractie en leden van de CDA-fractie in paragraaf 3.2 van deze nota.   
Daarin komt naar voren dat het cruciale verschil tussen de opzetvariant (vol opzet en 
voorwaardelijk opzet) en de schuldvariant (bewuste en onbewuste schuld) is gelegen in de mentale 
houding van de dader ten aanzien van de ontbrekende wil tot seksueel contact bij die ander. Kort 
gezegd is bij de ‘opzetdader’ sprake van doelbewust handelen of wezenlijke onverschilligheid, 
terwijl de ‘schulddader’ zich ernstig lichtzinnig of ernstig onachtzaam heeft betoond. De mentale 
houding van de opzetdader is aanmerkelijk strafwaardiger, omdat deze – anders dan de 
schulddader – willens en wetens op grove wijze inbreuk maakt op de seksuele en lichamelijke 
integriteit van een ander. Dat rechtvaardigt het hogere strafmaximum dat is gesteld op 
opzetaanranding en opzetverkrachting ten opzichte van schuldaanranding en schuldverkrachting. 
Op de genoemde plaatsen in paragraaf 3.2 van deze nota is aangegeven dat de mentale houding 
van de verdachte ten tijde van seksuele interactie doorgaans op indirecte wijze door de rechter zal 
moeten worden vastgesteld. Dat is bij andere opzet- en schuldmisdrijven in de strafwet overigens 
niet anders. In het kader van aanranding en verkrachting betekent dit dat de rechter diens 
vaststellingen over wat destijds in de verdachte is omgegaan in de kern zal moeten baseren op de 
uiterlijke verschijningsvorm van de (interactie tussen) gedragingen van de verdachte en 
gedragingen van de ander alsook de overige omstandigheden waaronder die gedragingen zijn 
verricht en wat daaruit naar algemene regels valt af te leiden. In de hiervoor genoemde paragraaf 
zijn een aantal gevalstypen uitgelicht waarin de gedragingen van de verdachte zo zeer wezenlijke 
onverschilligheid ten aanzien van de wil tot seksueel contact bij de ander uitdrukken, dat het – 
behoudens contra-indicaties – niet anders kan zijn dan dat de verdachte de mogelijkheid van een 
ontbrekende wil voor lief heeft genomen. In die gevallen mag dus verwacht worden dat de rechter 
in de regel tot een veroordeling komt ter zake van opzetaanranding of, wanneer de seksuele 
handelingen (mede) bestaan uit het seksueel binnendringen van het lichaam, opzetverkrachting. 
De enkele omstandigheid dat de verdachte ontkent het daarvoor vereiste opzet te hebben gehad, 
maakt dat vanzelfsprekend niet anders. De rechter hoeft de verdachte immers niet op diens woord 
te geloven, maar beoordeelt in het licht van al het bewijsmateriaal of zo’n ontkennende verklaring 
geloofwaardig is. 
 
De leden van de PvdA- en GroenLinks-fractie vragen ook naar de functie van de schuldvariant van 
aanranding en verkrachting.  
 
Naar mijn oordeel heeft die schuldvariant om verschillende redenen een toegevoegde waarde ten 
opzichte van de opzetvariant van deze seksuele misdrijven. In de eerste plaats is het naar mijn 
oordeel op zichzelf gerechtvaardigd om het gedrag dat door de schulddelicten wordt omvat 
strafbaar te stellen. De schulddelicten zijn immers in belangrijke mate gekoppeld aan de sociale 
norm dat seksueel contact vrijwillig en gelijkwaardig behoort te zijn. Daarmee zijn 
verantwoordelijkheid voor het eigen handelen en bewustzijn van het gedrag van een ander 
onlosmakelijk verbonden. Die sociale norm wordt kracht bijgezet door de schulddelicten, die 
aanknopen bij seksueel grensoverschrijdend gedrag dat het gevolg is van grove schuld. Die 
strafbaarstelling kan een normerende en preventieve werking hebben. In de tweede plaats kan de 
schuldvariant in processueel opzicht een vangnet vormen, indien het openbaar ministerie ervoor 
kiest om via een primair-subsidiair-tenlastelegging zowel de opzet- als de schuldvariant aan de 
rechter voor te leggen. Toegespitst op verkrachting: wanneer de rechter de verdachte vrijspreekt 
van opzetverkrachting omdat het daarvoor vereiste opzet naar diens oordeel niet is bewezen, 
wordt de rechter in de gelegenheid gesteld om – indien dat feit naar het oordeel van de rechter wel 
29 
 

 
soortgelijke vragen van de fracties van D66 en PvdA- en Groenlinks (paragraaf 3.2). Aanvullend 
merk ik in de richting van de aan het woord zijnde leden op dat het enkele feit dat er op enig 
moment ernstige reden is om te vermoeden dat de ander het door de initiator beoogde seksuele 
contact niet wil (voortzetten), op zichzelf niets zegt over de bereidheid van de initiator om te 
verifiëren hoe de ander erin staat. Dat zo’n ernstig vermoeden rijst – en daarmee de genoemde 
verificatieplicht ontstaat – hoeft immers niet te wijten te zijn aan de initiator. Denk aan gevallen 
waarin het seksueel contact aanvankelijk op vrijwillige basis plaatsvindt, maar die ander zich op 
enig moment bedenkt en vervolgens een volledig passieve houding aanneemt.  
 
De aan het woord zijnde leden vragen verder hoe een passieve opstelling van de ander bij seksueel 
contact moet worden gezien, bij de beoordeling of sprake is van de opzet- of schuldvariant van 
aanranding of verkrachting; is altijd sprake van opzet in het geval de dader seksuele handelingen 
verricht terwijl de ander geen teken van fysieke interactie vertoont en is er in dit verband verschil 
met het verrichten van seksuele handelingen met een ander die vanwege geestelijke of 
lichamelijke onmacht geen vrije positieve wil kan uiten?  
 
De delicten aanranding en verkrachting komen in beeld wanneer iemand, ondanks duidelijke 
signalen dat de wil tot seksueel contact bij de ander ontbreekt, het seksueel contact toch aanvangt 
of voortzet. Die signalen kunnen zijn gelegen in uiterlijk waarneembare lichaamstaal van de ander 
die duidt op niet meedoen met het seksuele contact of wachten tot het voorbij is, zoals een fysieke 
bevriezingsreactie, het dichthouden van de mond of het wegdraaien van het hoofd of het lichaam. 
Het verschil tussen de opzet- en schuldvariant van aanranding onderscheidenlijk verkrachting 
schuilt in de mentale houding van de verdachte ten tijde van seksuele interactie. De opzetvariant 
doet zich voor wanneer iemand het seksueel contact doorzet, terwijl diegene min of meer zeker 
weet dat bij de ander de wil tot seksueel contact ontbreekt (‘vol’ opzet) of zich bewust is van de 
mogelijkheid dat de wil daartoe bij de ander afwezig is en die mogelijkheid eenvoudigweg 
accepteert, voor lief neemt (voorwaardelijk opzet). De schuldvariant van aanranding of, indien 
sprake is van het seksueel binnendringen van het lichaam, verkrachting doet zich voor indien 
iemand seksueel contact doorzet, terwijl diegene de duidelijk waarneembare signalen voor een 
ontbrekende wil bij de ander heeft opgemerkt, maar die signalen vervolgens verkeerd heeft 
ingeschat door er ten onrechte van uit te gaan dat de wil tot seksueel contact bij die ander wel 
aanwezig zal zijn. Tegen die achtergrond bezien zal bijvoorbeeld bij een fysieke bevriezingsreactie 
van enige duur of het enige tijd dichthouden van de mond of het wegdraaien van het hoofd of het 
lichaam zich al snel de conclusie opdringen dat het eenvoudigweg doorzetten van seksueel contact 
door de verdachte met het voor opzetaanranding of opzetverkrachting vereiste opzet heeft 
plaatsgevonden. Dat neemt niet weg dat zich ook bij dit gevalstype lastige grensgevallen kunnen 
voordoen, waarbij het in zeer sterke mate afhangt van de precieze vaststellingen door de rechter 
en diens beoordeling daarvan of sprake is van de opzet- of schuldvariant. Het verschil tussen beide 
schuilt immers in de mentale houding van de verdachte ten tijde van seksuele interactie, en de 
rechter zal die mentale houding in de regel alleen indirect kunnen afleiden uit het handelen van de 
verdachte.  
 
De leden van de PvdA- en GroenLinks-fractie vragen verder hoe de situatie dat de ander geen 
teken van fysieke interactie vertoont zich verhoudt tot de situatie dat die ander vanwege 
geestelijke of lichamelijke onmacht niet in vrijheid tot een positieve wilsvorming in staat is (vgl. 
artikel 244). In reactie daarop merk ik op dat, voor zover hier relevant, laatstgenoemde 
wetsbepaling borgt dat bij (kortdurend) lichamelijk onvermogen tot een vrije positieve wilsuiting 
sprake is van een ontbrekende wil tot seksueel contact. Daarmee wordt in zo’n situatie dat iemand 
niet tot een vrije positieve wilsuiting in staat is dezelfde strafrechtelijke bescherming geboden als 
in de situatie dat iemand daartoe wél in staat is en verbaal of non-verbaal te kennen geeft het 
seksuele contact niet op prijs te stellen. De in artikel 244 voorkomende term “lichamelijke 
onmacht” omvat toestanden van fysieke weerloosheid waarbij iemand geen macht heeft over zijn 
ledematen (bijvoorbeeld door vaste slaap of door het gebruik van verdovende middelen). Dit 
lichamelijk onvermogen kan ook door de dader zijn veroorzaakt (bijvoorbeeld door toediening van 
weerloos makende stoffen). De hiervoor genoemde fysieke bevriezingssituatie kan worden 
31 
 

 
rechter om in concrete gevallen te beslissen welke straf passend en geboden is. Tot slot merk ik in 
de richting van de leden van de PvdA- en GroenLinks-fractie op dat voor strafrechtelijke 
aansprakelijkheid ter zake van aanranding of verkrachting van een kind, niet van belang is of de 
dader wist of redelijkerwijs moest vermoeden dat deze met een kind in een bepaalde leeftijd te 
maken had. Uitsluitend de leeftijd hoeft te worden bewezen. Het belang van kinderen bij een 
ongestoorde seksuele ontwikkeling en de bescherming van kinderen tegen seksueel misbruik en 
seksuele exploitatie door anderen prevaleert hier.  
 
De leden van de ChristenUnie-fractie wijzen erop dat lange tijd kan verstrijken voordat slachtoffers 
van (schuld)verkrachting naar buiten treden. Mede tegen die achtergrond vragen zij of de regering 
aanleiding ziet om de verjaringstermijn voor schuldverkrachting te heroverwegen.  
 
Graag verwijs ik de leden naar mijn reactie op de soortgelijke vraag van de leden van de SGP-
fractie (paragraaf 3.1) en de nota van wijziging die is gevoegd bij deze nota naar aanleiding van 
het verslag. 
 
De leden van de ChristenUnie-fractie vragen of de regering voornemens is mogelijk te maken dat 
slachtoffers van schuldaanranding en schuldverkrachting in aanmerking komen voor 
tegemoetkoming uit het Schadefonds Geweldsmisdrijven. 
 
Graag verwijs ik de leden van de ChristenUnie-fractie naar mijn reactie in paragraaf 1 op de 
soortgelijke vraag van de leden van de SP-fractie en de nota van wijziging die gevoegd is bij deze 
nota naar aanleiding van het verslag. 
 
3.3 Aanranding, gekwalificeerde aanranding, verkrachting en gekwalificeerde verkrachting van 
kinderen, seksuele benadering van kinderen en kinderpornografie 
 
De leden van de D66-fractie achten het van groot belang dat binnen bestrijding van seksueel 
geweld in het bijzonder aandacht uitgaat naar de kwetsbare positie van kinderen. Zij vragen toe te 
lichten hoe de wetgeving omtrent de strafverzwaringsgronden voor misbruik van kinderen en de 
wetgeving omtrent seksuele benadering van kinderen en kinderpornografie zich verhoudt tot de 
wetgeving daaromtrent in de ons omringende landen. 
 
De strafbaarstellingen van seksuele benadering van kinderen en kinderpornografie en de 
strafverzwaringsgronden voor misbruik van kinderen vormen voor een deel de omzetting van 
richtlijn 2011/93/EU naar het Wetboek van Strafrecht. Zo wordt met de strafbaarstelling van 
seksuele benadering in artikel 251, eerste lid, onder meer uitvoering gegeven aan de artikelen 3, 
eerste en tweede lid, en 6 eerste lid, van de richtlijn 2011/93/EU, waarin de lidstaten wordt 
opgedragen op deze gedragingen een minimale maximumstraf te stellen van ten minste één of 
twee jaren. Met de strafbaarstelling van kinderpornografie in artikel 252 wordt uitvoering gegeven 
aan de artikelen 2, onder c, en 5 van de richtlijn 2011/93/EU waarin de lidstaten wordt opgedragen 
kinderpornografie afhankelijk van de gedraging, te bestraffen met een minimale 
maximumgevangenisstaf van ten minste één tot drie jaren. In de andere EU-lidstaten wordt een 
gelijkwaardig hoog niveau van strafrechtelijke bescherming geboden doordat de richtlijn ook deze 
landen voorschrijft veel vormen van seksueel misbruik van kinderen strafbaar te stellen en doordat 
daarvoor minimale maximumstraffen zijn bepaald. Dat geldt dus ook voor de ons omringende 
landen. Zo is in Duitsland op kinderpornografie (kinderen jonger dan veertien) een strafmaximum 
gesteld van tien jaar gevangenisstraf (§ 184b Strafgesetzbuch), voor jeugdpornografie (kinderen 
vanaf veertien jaar) geldt een strafmaximum van drie jaar gevangenisstraf (§ 184c 
Strafgesetzbuch) en op seksuele benadering van kinderen staat, afhankelijk van de gedraging, 
maximaal vijf of tien jaar gevangenisstraf (§ 176a en 176b Strafgesetzbuch). In België is het 
strafmaximum voor kinderpornografie afhankelijk van de gedraging drie, vijf of tien jaar 
gevangenisstraf (artikelen 417/44, 417/46 en 417/47 Strafwetboek) en vijf jaar voor het 
benaderen van een minderjarige voor seksuele doeleinden (artikel 417/24 Strafwetboek). Het 
strafmaximum ligt zowel in Duitsland als in België voor de genoemde gedragingen over het 
33 
 

 
– geldt immers dat de vrijheid van handelen van de ondergeschikte tegenover de bovengeschikte 
wezenlijk zal zijn beperkt door het gezag of het psychisch overwicht dat die laatste aan diens 
functie ontleent. Dat de wilsbepaling bij de ondergeschikte wordt beïnvloed, zal de initiator – in zijn 
hoedanigheid van professional – doorgaans hebben geweten. In dat geval is sprake van 
opzetaanranding of, bij seksueel binnendringen van het lichaam, opzetverkrachting. Deze situaties 
zijn als strafverzwaringsgrond opgenomen in artikel 254, eerste lid, onder b. 
 
Ook in andere functionele afhankelijkheidsrelaties – zoals in de arbeids-, cultuur- en sportsector – 
kan die afhankelijkheid ertoe leiden dat het gezag of het psychisch overwicht dat bovengeschikten 
aan hun functie ontlenen, de vrijheid van handelen van ondergeschikten tegenover diegenen 
wezenlijk beperkt. Ook dan dient het strafrecht hiërarchisch ondergeschikte personen adequaat te 
beschermen tegen ongewenste seksuele benadering van de zijde van hiërarchisch bovengeschikte 
personen. Laatstgenoemden dienen voor ogen te houden dat hun gezag of psychisch overwicht de 
vrijheid van handelen van ondergeschikten tegenover diegenen wezenlijk kan beperken. 
Bijvoorbeeld vanwege de redelijke vrees dat een afwijzing van seksueel contact negatieve gevolgen 
kan hebben voor de werkrelatie of het carrièreperspectief. Het antwoord op de vraag of de 
functionele afhankelijkheidsrelatie zodanig is dat daardoor de wilsbepaling bij de ondergeschikte 
ten aanzien van seksueel contact met een bovengeschikte niet in vrijheid tot stand is gekomen, zal 
afhangen van de omstandigheden van het geval. Daarbij is onder andere van belang de aard en 
mate van functionele ongelijkwaardigheid tussen de betrokkenen, de mate waarin de 
bovengeschikte zeggenschap heeft over het functioneren van de ondergeschikte en daaraan 
consequenties kan verbinden alsmede de mate waarin en wijze waarop die bovengeschikte door 
psychische druk of andersoortige beïnvloeding de ondergeschikte heeft bewogen tot seksueel 
contact. Tegen die achtergrond zal van een onvrije wilsbepaling bij de ondergeschikte bijvoorbeeld 
sprake kunnen zijn wanneer een sportfunctionaris in het kader van topsport seksueel contact 
initieert met een sporter, terwijl die sporter voor diens selectie voor belangrijke wedstrijden in 
sterke mate afhankelijk is van die functionaris. Soortgelijke voorbeelden laten zich denken in de 
cultuursector. Een van de vele andere voorbeelden waarin een onvrije wilsbepaling bij een 
ondergeschikte zich laat denken, betreft de situatie dat een partner van een vooraanstaand 
kantoor seksueel contact initieert met een beginnende medewerker en die partner een 
zwaarwegende stem heeft bij de beoordeling van het functioneren van de medewerker en aan dat 
functioneren consequenties kan verbinden.  
 
Aantekening verdient dat voor opzetaanranding of, bij seksueel binnendringen van het lichaam, 
opzetverkrachting steeds is vereist dat de bovengeschikte die het seksueel contact initieert op zijn 
minst bewust de mogelijkheid op de koop toe neemt dat de ander dermate door die 
afhankelijkheidsrelatie wordt beïnvloed dat deze niet of onvoldoende in staat is een vrije keuze te 
maken met betrekking tot het al dan niet verrichten van seksuele handelingen met de initiator.   
 
De leden van de CDA-fractie vragen in hoeverre het in het licht van het feit dat kinderen beneden 
de leeftijd van zestien jaar onvoldoende in staat worden geacht om hun lichamelijk en seksuele 
integriteit zelf te bewaken ook strafbaar wordt voor influencers om minderjarige vriendinnetjes met 
seksueel getinte content in te zetten voor meer kliks. 
 
Zoals ik ook heb aangegeven in reactie op de Kamervragen inzake de uitbuiting van minderjarigen 
op YouTube die het lid Kuik onlangs heeft gesteld, vind ik het een zorgelijke ontwikkeling dat 
influencers blijkbaar bereid zijn de grenzen van het toelaatbare op te zoeken om hun 
aantrekkingskracht voor volgers te behouden (Aanhangsel Handelingen II 2022/2023, nr. 1348). 
Het gebruik van seksueel getint beeldmateriaal van minderjarigen of het seksualiseren van het 
beeldmateriaal van minderjarigen om meer volgers te trekken is onacceptabel. Vooropgesteld zij 
dat het voorgestelde artikel 252 (huidig artikel 240b Sr) voorziet in een brede strafbaarstelling van, 
onder meer, het verspreiden van kinderpornografisch materiaal. Foto’s van minderjarigen die als 
zodanig kwalificeren, kunnen te allen tijde aanleiding zijn om een opsporingsonderzoek te starten, 
wat kan leiden tot vervolging en bestraffing. Ook als andere afbeeldingen van seksuele aard 
worden gebruikt kan sprake zijn van strafbaar handelen. Dit wordt onder de nieuwe wetgeving niet 
35 
 

 
 
van het huidige artikel 248e Sr. Voor deze gedraging geldt ook nu al dat bij veroordeling een 
gevangenisstraf van ten hoogste twee jaren of geldboete van de vierde categorie kan worden 
opgelegd. Gelet hierop is dus geen sprake van een verhoging van de strafmaat. Het strafmaximum 
van twee jaar geeft uitdrukking aan de ernst van de gedraging en sluit aan bij de minimale 
maximumstraf van ten minste één of twee jaren die afhankelijk van de aard van de handeling op 
grond van artikel 3, eerste en tweede lid, van richtlijn 2011/93/EU, op het seksueel corrumperen 
van kinderen moet worden gesteld.  
 
De leden van de SP-fractie vragen waarom niet is gekozen voor het invoeren van een 
vergewisplicht voor online platforms en content providers die ertoe strekt dat zij zich moeten 
vergewissen van de meerderjarige leeftijd en instemming met publicatie van de personen die in 
visueel materiaal figureren. Volgens deze leden kan een dergelijke vergewisplicht bijdragen aan het 
bestrijden van het uploaden van kinderporno en wraakporno. Daarom vragen zij of de regering 
bereid is dit alsnog op te nemen in dit wetsvoorstel.   
 
De aanbieders van diensten van de informatiemaatschappij (oftewel internetdiensten) die zelf 
voorzien in de inhoud van hun dienst, alsmede aanbieders van hostingdiensten (aanbieder die de 
informatie die door een aanbieder van inhoud wordt verstrekt enkel opslaat op diens verzoek) die 
de inhoud van hun diensten modereren door middel van bijvoorbeeld de selectie van het materiaal 
dat wel en niet op de dienst wordt geplaatst, dienen zich ervan te vergewissen of de personen die 
op beelden figureren die worden gedeeld via hun website, platform of anderszins, expliciet 
toestemming hebben gegeven voor het openbaar maken van die beelden. Doen zij dat niet, dan 
kunnen zij civielrechtelijk aansprakelijk worden gesteld en eventueel worden gehouden tot betaling 
van een schadevergoeding en/of het verwijderen of ontoegankelijk maken van de gewraakte 
content. Voor een uitgebreide onderbouwing van deze vergewisplicht verwijs ik de leden van de 
SP-fractie graag naar de op 8 december 2022 aan uw Kamer verzonden brief (Kamerstukken II 
2022/23, 34843, nr. 64).  
 
Ik acht het niet opportuun wettelijk te regelen in welke vorm het vergewissen of sprake is van 
toestemming en meerderjarigheid moet geschieden, bijvoorbeeld door het opnemen van een 
specifieke vergewisplicht in de wet. Dit zou ook op gespannen voet staan met het verbod op 
algemene monitoring uit de Richtlijn elektronische handel alsmede met het absolute verbod om een 
uiting op basis van de inhoud vooraf te verbieden zoals neergelegd in artikel 7, derde lid, van de 
Grondwet. 
 
De leden van de ChristenUnie-fractie vragen of de regering heeft overwogen de leeftijdsgrens voor 
seksuele meerderjarigheid te herijken, bijvoorbeeld naar achttien jaar, en waarom de grens van 
zestien jaar nog steeds passend wordt geacht.  
 
De maatschappelijke ontwikkelingen geven geen aanleiding om de huidige leeftijdsgrens voor 
seksuele meerderjarigheid, namelijk zestien jaar, te herijken. Volgens onderzoek van Rutgers 
e
(Seks onder je 25 , 2017) zijn er jongeren vanaf twaalf jaar die seksuele handelingen - zoals 
voelen en strelen, aftrekken en vingeren, orale seks en geslachtsgemeenschap - met en bij elkaar 
verrichten. Van de jongeren tussen de vijftien en zeventien jaar is een behoorlijk deel seksueel 
actief:  
 
Seksuele handeling Jongens 12- Meisjes 12-14 Jongens 15- Meisjes 15-17 
14 jaar (%) jaar (%) 17 jaar (%) jaar (%) 
Voelen en strelen 15 9 50 48 
Aftrekken en vingeren 6 4 31 37 
Orale seks 3 2 26 29 
Geslachtsgemeenschap 3 2 23 28 
 
Vanaf zestien jaar worden kinderen in staat geacht zelf een wil te bepalen ten aanzien van seksuele 
activiteiten en te kiezen hoe zij invulling willen geven aan hun seksuele leven. Daartoe moeten zij 
37 
 

 
 
Graag verwijs ik de leden naar mijn reactie op de soortgelijke van de leden van de VVD-fractie 
(paragraaf 3.2). 
 
3.4 Seksuele intimidatie 
 
De leden van de D66-fractie stellen vragen over de handhaafbaarheid van het delict seksuele 
intimidatie. Zij vragen hoe onderscheid wordt gemaakt tussen intimiderend gedrag en respectvol 
contact leggen. Een soortgelijke vraag wordt gesteld door de leden van de SP-fractie. De leden van 
de D66-fractie vragen daarnaast of de regering bij de uitleg en afgrenzing van het delict seksuele 
intimidatie heeft gekeken naar de formulering van de artikelen uit de APV’s van gemeenten en op 
welke punten de gekozen formulering daarvan verschilt.  
 
Ten aanzien van de formulering van het voorgestelde artikel 429ter vragen de leden van SP-fractie 
waarom het advies van de G4-gemeenten om te spreken van intimiderend seksueel benaderen in 
plaats van indringend seksueel benaderen terzijde is gelegd en of het bestanddeel 
“vreesaanjagend, vernederend, kwetsend of onterend worden geacht” niet te subjectief is. De 
leden van de PvdA- en GroenLinks-fractie vragen hoe een opsporingsambtenaar door eigen 
waarneming kan constateren of er sprake is van uitingen die indringend, vreesaanjagend of 
vernederend zijn. Zij vragen of de handhaafbaarheid van seksuele intimidatie op heterdaad niet 
moeilijk is en of ik in het kader van de handhaafbaarheid van deze bepaling een andere 
formulering van dit artikel nodig acht. Tot slot vragen ook de leden van SP-fractie of ik bereid ben 
de tekst van het voorgestelde artikel 429ter zodanig aan te passen dat de handhaafbaarheid 
verbetert. Bijvoorbeeld als volgt: “Hij die zich schuldig maakt aan seksuele intimidatie, wordt 
gestraft met hechtenis van ten hoogste drie maanden of geldboete van de derde categorie”.  
 
De voorgestelde strafbaarstelling van seksuele intimidatie (artikel 429ter) betreft het indringend 
seksueel benaderen van een ander op een wijze die vreesaanjagend, vernederend, kwetsend of 
onterend is te achten. Respectvol contact leggen of flirten valt daar niet onder, omdat daarbij geen 
sprake is van een indringende seksuele benadering die een intimiderend effect heeft.  
 
De inhoud en aard van een uiting, en de context waarin deze wordt gedaan zijn van belang bij de 
beoordeling of sprake is van een strafbare seksuele benadering. In sommige gevallen kan enkel uit 
de aard van de handeling al worden afgeleid dat sprake is van een indringende seksuele 
benadering van een ander die vreesaanjagend, vernederend, kwetsend of onterend is te achten, 
bijvoorbeeld als sprake is van expliciete seksuele opmerkingen of gebaren of bij seksuele 
aanrakingen. Bij het maken van geluiden zal de inhoud van de handeling hiervoor op zichzelf 
bezien onvoldoende kunnen zijn. In die gevallen zal bij de beoordeling ook betekenis toekomen aan 
de omstandigheden waaronder de handelingen plaatsvinden, waarbij bijvoorbeeld de duur, de 
frequentie en de pleegplaats een rol kunnen spelen. Het vereiste dat de seksuele benadering 
“vreesaanjagend, vernederend, kwetsend of onterend is te achten” is geobjectiveerd. Het gaat 
erom dat de seksuele benadering naar algemene maatstaven als intimiderend kan worden 
beschouwd. Dat dit ook de bedoeling was van de dader en dat het slachtoffer het als zodanig heeft 
ervaren, hoeft dus niet te worden bewezen.  
 
Met deze nieuwe strafbaarstelling zal ervaring moeten worden opgedaan. Daarbij zal het in de 
beginfase soms lastig kunnen zijn om het strafbare karakter van de seksuele benadering vast te 
stellen en te bewijzen. Daaraan valt bij nieuwe strafbaarstellingen tot op zekere hoogte niet te 
ontkomen. In de loop van de tijd zal de invulling van de strafrechtelijke norm, aan de hand van de 
concrete gedragingen die zich in de samenleving voordoen en aan de rechter worden voorgelegd, 
zich in de rechtspraktijk moeten ontwikkelen. De evaluatie van deze wet, die binnen vijf jaar na 
inwerkingtreding van deze wet wordt verricht, zal hier zicht op geven. Bij de evaluatie zullen ook 
de ervaringen die handhavers in de praktijk met dit artikel hebben opgedaan worden betrokken.  
 
39 
 

 
is van strafbaar gedrag. (…) De grens tussen normale toenadering en intimidatie/”lastig vallen” is 
niet scherp en evenmin tussen flirten en het zoeken van seksuele toenadering en ‘intimidatie’.”  
 
Het Hof verwees daarbij naar het advies van de Raad van State over het bij de Tweede Kamer 
aanhangige initiatiefwetsvoorstel van de leden Mutluer (PvdA) en Knops (CDA) (overgenomen van 
de voormalige leden Asscher (PvdA) en Van Toorenburg (CDA); Kamerstukken II 2017/18, 34904, 
nr. 2) dat er eveneens toe strekt seksuele intimidatie strafbaar te stellen in het Wetboek van 
Strafrecht als overtreding tegen de openbare orde. In dat advies maakte de Raad van State 
opmerkingen over de voorzienbaarheid. Voorzienbaar moet zijn welke gedragingen leiden tot het 
opleggen van een straf en welke niet zodat voor burgers duidelijk is welk gedrag verboden is, en ze 
zich daarnaar kunnen gedragen. Over de tekst van de bepaling merkte de Raad van State op: “De 
gedraging «zich op seksuele wijze uiten» wordt in de delictsomschrijving gecombineerd met een 
niet nader gedefinieerd vereist subjectief gevolg: de seksuele uitingen dienen iemand in een 
bedreigende, vijandige, beledigende, vernederende of kwetsende situatie te brengen. Daarbij lijkt 
het van de ontvanger van de uiting af te hangen of die de uiting als zodanig ervaart en dus of 
sprake is van strafbaar gedrag.”  
 
In de hier voorgestelde strafbaarstelling is zo duidelijk mogelijk beschreven welke gedragingen 
strafbaar zijn zodat een ieder kan weten welk gedrag als strafbare seksuele intimidatie wordt 
aangemerkt en zijn gedrag daarop kan aanpassen. Er zijn enkele in het oog springende verschillen 
tussen de formulering van artikel 429ter en voornoemde APV-bepalingen. Op grond van de 
voorgestelde strafbaarstelling is degene strafbaar die een ander indringend seksueel benadert op 
een wijze die vreesaanjagend, vernederend, kwetsend of onterend is te achten. De APV-bepalingen 
noemen expliciet de mogelijkheid dat de gedraging in individueel of in groepsverband wordt 
gepleegd (variant 1) en meerdere personen kan raken (beide varianten). Ook voor artikel 429ter 
geldt dat deze gedragingen zowel door een persoon als door meerdere personen gezamenlijk 
kunnen worden gepleegd en dat meerdere personen gelijktijdig seksueel kunnen worden 
geïntimideerd. Te denken valt aan de situatie dat een aantal vrienden expliciete seksuele 
opmerkingen maakt naar twee personen die voorbijlopen. Een belangrijk verschil tussen de APV-
bepalingen en het voorgestelde artikel 429ter is dat het bij de laatste bepaling enkel gaat om 
seksuele benadering door middel van opmerkingen, gebaren, geluiden of aanrakingen. De eerste 
variant van de APV-bepalingen betreft weliswaar lastigvallen met aanstootgevende taal, gebaren, 
geluiden of gedragingen, maar is daartoe niet beperkt. De tweede variant van de APV-bepalingen 
specificeert niet om wat voor soort gedrag het gaat. Daarin staat dat het verboden is “zich op te 
houden op een wijze die voor andere gebruikers of omwonenden onnodig overlast of hinder 
veroorzaakt”. Ten aanzien van het effect van de strafbaar gestelde gedraging is voor strafbaarheid 
op grond van artikel 429ter vereist dat de seksuele benadering zodanig is dat deze 
vreesaanjagend, vernederend, kwetsend of onterend is te achten. Het gaat met andere woorden 
om een intimiderend effect. De APV-bepalingen zien op gedragingen waarmee de ander wordt 
lastig gevallen of die overlast of hinder veroorzaken. In eerdergenoemde uitspraak oordeelt het 
Gerechtshof Den Haag dat daarmee niet wordt voldaan aan het vereiste van voorzienbaarheid, 
omdat sprake is van een niet nader gedefinieerd vereiste van subjectief gevolg waarbij het van de 
ontvanger van de uiting lijkt af te hangen of de uiting als “lastig vallen” wordt ervaren en dus of 
sprake is van strafbaar gedrag. Zoals eerder is toegelicht is het criterium dat de seksuele 
benadering vreesaanjagend, vernederend, kwetsend of onterend is in artikel 429ter geobjectiveerd. 
Het gaat dus om gedragingen die naar algemene maatstaven als zodanig zijn te achten, daarmee 
doet het hiervoor geschetste vraagpunt van voorzienbaarheid zich niet voor. Een laatste verschil is 
dat artikel 429ter vereist dat het een indringende seksuele benadering betreft met een 
intimiderend effect, terwijl de APV-bepalingen geen daarmee vergelijkbare eisen stellen. De 
ondergrens van strafbaar gedrag wordt gemarkeerd met dit vereiste dat het moet gaan om een 
indringende seksuele benadering. Daarvan is sprake bij een sterk overheersende wijze van contact 
zoeken die kan worden beschouwd als opdringerig en die een intimiderend effect heeft. Zo wordt 
bereikt dat niet alle vormen van seksueel benaderen van een ander worden gecriminaliseerd. In 
reactie op de vraag van de leden van de SP-fractie, waarom niet is gekozen voor het vervangen 
van “indringend” door “intimiderend”, kan ik in aanvulling op het voorgaande nog opmerken dat de 
41 
 

 
openbaar kunnen begeven, zonder angst voor ongewenste seksuele toenadering van anderen. 
Helaas komt seksuele intimidatie veel voor. In toenemende mate wordt dit als overlastgevend, 
schadelijk en strafwaardig ervaren terwijl strafrechtelijke mogelijkheden om hiertegen effectief te 
kunnen optreden op dit moment ontbreken. De voorgestelde strafbaarstelling vindt hierin haar 
achtergrond en is bedoeld voor en gericht op de bestrijding van opdringerige seksuele benadering 
in het openbaar waarvan een intimiderend effect uitgaat op anderen.  
 
Dit gedrag is op zichzelf niet strafbaar op grond van andere bepalingen. Telkens gelden andere of 
bijkomende voorwaarden voor strafbaarheid. Ik licht dat toe. Van een vorm van aanranding is 
sprake als iemand met een persoon seksuele handelingen verricht terwijl diegene weet of ernstige 
reden heeft om te vermoeden dat bij die persoon daartoe de wil ontbreekt. Bij handelingen van 
seksuele aard valt in de eerste plaats te denken aan aanraking(en) van seksuele lichaamsdelen als 
borsten, billen en geslachtsdelen. In de tweede plaats kan worden gedacht aan dergelijke 
aanrakingen van andere lichaamsdelen die in het licht van de context waarin zij plaatsvinden een 
seksuele strekking krijgen. Van een seksuele handeling is geen sprake als de gedraging kortstondig 
is, een geringe fysieke component heeft en bestaat uit aanrakingen van niet seksuele 
lichaamsdelen. Als dit in het openbaar gebeurt kan wel sprake zijn van een indringende seksuele 
benadering die een intimiderend effect heeft bijvoorbeeld als de aanraking gepaard gaat met 
seksuele opmerkingen of gebaren. Voor belediging is vereist dat iemands eer of goede naam wordt 
aangerand. Voor strafbaarheid wegens seksuele intimidatie is dat niet nodig. Expliciete 
zinspelingen op seksueel contact, zoals ‘Wil je seks?’ of ‘Ik wil je pakken’ hoeven bijvoorbeeld niet 
beledigend te zijn, maar zijn wel een vorm van indringende seksuele benadering. Daarnaast omvat 
de strafbaarstelling van seksuele intimidatie ook seksuele benadering anders dan door uitingen, 
bijvoorbeeld door middel van aanrakingen, terwijl dat in de regel geen strafbare belediging zal 
opleveren. De strafbaarstelling van aanstootgevend gedrag in artikel 254b ziet op de ongevraagde 
confrontatie met het menselijk lichaam of delen ervan. Voor strafbaarheid is vereist dat 
handelingen worden verricht die aanstotelijk zijn voor de eerbaarheid. Daaronder moet worden 
verstaan handelingen die kwetsend zijn voor het normaal ontwikkeld schaamtegevoel zoals het 
ontbloten van de geslachtsdelen of het plegen van seksuele handelingen. Als dat niet het geval is, 
is geen sprake van strafbaar aanstootgevend gedrag. Als bijvoorbeeld wel expliciete seksuele 
opmerkingen of gebaren worden gemaakt kan wel sprake zijn van seksuele intimidatie. Daarbij 
gaat het immers niet om de confrontatie met het menselijk lichaam of delen daarvan, maar om een 
indringende seksuele benadering die een intimiderend effect heeft. Op grond van artikel 426bis is 
het hinderlijk volgen op de openbare weg strafbaar. Voor strafbaarheid op grond van dat artikel is 
vereist dat iemand een ander wederrechtelijk in zijn vrijheid van beweging belemmert of zich aan 
een ander tegen diens uitdrukkelijk verklaarde wil blijft opdringen of hem op hinderlijke wijze blijft 
volgen. Een seksuele component is hierbij niet vereist. Wel is noodzakelijk dat het slachtoffer in de 
vrijheid van beweging wordt belemmerd of dat het volgen of opdringen is doorgezet nadat het 
slachtoffer heeft aangegeven dat niet te willen. Hoewel voorstelbaar is dat een seksuele intimidatie 
uitmondt in hinderlijk volgen, hoeft dat niet het geval te zijn. Het intimiderend effect van een 
indringende seksuele benadering kan al optreden bij het maken van expliciete seksuele 
opmerkingen, gebaren, geluiden of aanrakingen, ook als het slachtoffer niet in de vrijheid van 
beweging wordt belemmerd of wordt gevolgd en niet heeft aangegeven hiervan niet gediend te 
zijn. De strafbaarstelling van seksuele intimidatie is nodig om in gevallen van een indringende 
seksuele benadering waarvan een intimiderend effect uitgaat die op grond van voornoemde 
bepalingen niet strafbaar zijn, strafrechtelijk optreden mogelijk te maken.  
 
De leden van de SP-fractie vragen op basis van welke onderzoeken of wetenschap bekend is wat 
voor soort publiekscampagnes en bewustwording effectief zijn om gedragsverandering te bereiken. 
Zij vragen naar de inhoud die deze campagnes zullen hebben. 
 
Communicatieactiviteiten gericht op de maatschappelijke normen en waarden, gedragsverandering 
en de rol van omstanders liggen op het terrein van het Nationaal Actieprogramma Aanpak seksueel 
grensoverschrijdend gedrag en seksueel geweld en het bureau van de regeringscommissaris 
seksueel grensoverschrijdend gedrag en seksueel geweld. Dit wetsvoorstel en de activiteiten van 
43 
 

 
aanrakingen – op seksueel contact. Dat dergelijke gedragingen hebben plaatsgevonden kan 
bijvoorbeeld worden vastgesteld aan de hand van waarnemingen van een opsporingsambtenaar, 
getuigenverklaringen, camerabeelden dan wel een belastende verklaring die het slachtoffer heeft 
afgelegd of stukken die het slachtoffer heeft overgelegd. Ook voor gedragingen die in de online 
wereld zijn begaan zal het slachtoffer in sommige gevallen bewijsmateriaal kunnen overleggen, 
zoals berichten die een dader onder eigen naam op social media heeft geplaatst. Dit laat 
vanzelfsprekend onverlet dat zich gevallen kunnen voordoen waarin het lastig is om te bewijzen 
dat iemand zich schuldig heeft gemaakt aan seksuele intimidatie. 
 
De leden van de PvdA- en GroenLinks-fractie vragen of de term “indringend” het onderscheid 
maakt tussen pogingen tot contact leggen of flirten die niet strafbaar moet zijn en seksuele 
intimidatie. Deze leden vragen om een nadere inkadering van welke uitingen wel of niet strafbaar 
worden aan de hand van concrete voorbeelden en waar daarbij de door de regering genoemde 
‘ondergrens’ ligt. Deze leden vragen daarbij of de ondergrens van het strafbare gedrag dat door 
het woord “indringend” wordt geduid niet sterk verband houdt met het intimiderende effect dat dat 
gedrag moet hebben wil er sprake van strafbaarheid zijn en waarom het woord “indringend” dan 
nodig is als voor de strafbaarheid ook het intimiderende karakter moet worden bewezen. Tot slot 
vragen zij de regering in te gaan op het verschil met het initiatiefwetsvoorstel van de voormalige 
leden Asscher en Van Toorenburg.  
 
In aanvulling op hetgeen ik hierover heb geantwoord in reactie op vragen van de leden van de 
fracties van D66 en SP (begin deze paragraaf) kan ik over de term “indringend” het volgende 
opmerken. Deze term is zoals de leden van de PvdA- en GroenLinks-fractie terecht constateren 
opgenomen om te verduidelijken dat alleen een seksuele benadering met een bepaalde intensiteit 
strafbaar wordt gesteld. Hiermee wordt voorkomen dat pogingen om contact te leggen of te flirten 
die niet als zodanig kunnen worden beschouwd, ook strafbaar zijn. Het eenmalig iemand nafluiten 
kan bijvoorbeeld een poging zijn om contact te leggen of te flirten die op zichzelf nog geen 
indringende seksuele benadering hoeft op te leveren. Hetzelfde geldt voor het geven van 
complimenten over iemands uiterlijk. Bij de beoordeling of sprake is van seksuele intimidatie is de 
context van groot belang. Gedragingen die bij daglicht op een plein niet als een indringende 
seksuele benadering zullen worden aangemerkt kunnen dat wel zijn als deze plaatsvinden in een 
smal steegje in het donker.  
 
Voor strafbaarheid is tevens vereist dat de seksuele benadering plaatsvindt op een wijze die 
vreesaanjagend, vernederend, kwetsend of onterend is te achten. Daarbij gaat het zoals de leden 
van de PvdA- en GroenLinks-fractie ook hebben benoemd om het intimiderend effect van de 
benadering. Een benadering zonder intimiderend effect is zeker geen seksuele intimidatie. De 
factoren die een rol kunnen spelen bij het beoordelen of een seksuele benadering indringend is, 
kunnen ook van belang zijn voor de beoordeling of deze gedraging een intimiderend effect heeft. 
Zo kan het feit dat de gedraging plaatsvond in een smalle steeg terwijl het donker was iets zeggen 
over de intensiteit van de benadering, maar ook over het vreesaanjagende karakter. Aan de hand 
van eerdergenoemd voorbeeld van nafluiten kan worden geïllustreerd wat de meerwaarde is van de 
toevoeging “indringend”. Het eenmalig nafluiten levert op zichzelf misschien geen seksuele 
intimidatie op maar als herhaaldelijk nafluiten, gepaard gaat met gebaren of aanrakingen, wordt 
gedaan door een groep terwijl het slachtoffer alleen over straat gaat of gebeurt in een omgeving 
waar naast de direct betrokkenen niemand aanwezig is, zal dat anders kunnen zijn. Deze aspecten 
zijn in dat geval bepalend voor de intensiteit van de benadering en maken dat een gedraging moet 
worden gezien als strafbare seksuele intimidatie in plaats van een vorm van contact leggen.   
 
Ik waardeer het zeer dat de voormalige leden Asscher (PvdA) en Van Toorenburg (CDA) in de 
problematiek van seksuele intimidatie aanleiding hebben gezien om een strafbaarstelling voor te 
stellen (Kamerstukken II 2018/19, 34904, nr. 5). Het voorgestelde artikel 429ter verschilt op 
enkele punten van de strafbaarstelling die onderdeel is van het bij uw Kamer aanhangige 
initiatiefwetsvoorstel van de leden Mutluer (PvdA) en Knops (CDA) (overgenomen van de 
voormalige leden Asscher (PvdA) en Van Toorenburg (CDA)). In de hier voorgestelde 
45 
 

 
De leden van de ChristenUnie-fractie vragen of het klopt dat geen strafverzwaringsgrond is 
opgenomen voor seksuele intimidatie gepleegd tegen een minderjarige en waarom daar niet voor is 
gekozen.   
 
De constatering van de leden van de ChristenUnie dat er geen strafverzwaringsgrond is opgenomen 
voor seksuele intimidatie gepleegd tegen minderjarigen is juist. Er is voorzien in een specifieke 
strafbaarstelling van seksuele benadering van kinderen jonger dan zestien (artikel 251). Op grond 
van het eerste lid, onderdeel a, is strafbaar het indringend mondeling of schriftelijk seksueel 
benaderen van een kind onder de zestien op een wijze die schadelijk te achten is voor kinderen 
beneden de leeftijd van zestien jaar, dit kan ook situaties betreffen die als seksuele intimidatie 
zullen kunnen worden aangemerkt. Op seksuele benadering van een kind jonger dan zestien jaar is 
een gevangenisstraf van ten hoogste twee jaren of geldboete van de vierde categorie gesteld. Een 
strafverzwaringsgrond voor seksuele intimidatie ten aanzien van seksueel minderjarige kinderen is 
dus niet nodig.  
 
3.5 Aanpassingswetgeving en overige wetswijzigingen 
 
De leden van de D66-fractie brengen naar voren nog enkele zorgen te hebben over de 
verjaringstermijnen. Zij vragen de regering nader toe te lichten waarom de ondergrens voor het 
niet verjaren van seksuele misdrijven gepleegd tegen kinderen komt te liggen bij misdrijven 
waarop een wettelijke gevangenisstraf van zes jaren of meer is gesteld en – in verband daarmee – 
welke tegen kinderen begane seksuele misdrijven aan verjaring onderhevig zijn.  
 
Naar aanleiding van de zorgen die de leden van de D66-fractie hebben geuit over de 
verjaringstermijnen, licht ik de bijzondere verjaringsregeling voor seksuele misdrijven die zijn 
gepleegd tegen kinderen graag nader toe. Deze bijzondere regeling, die is neergelegd in artikel 70, 
tweede lid, onder 2, Sr, wordt in dit wetsvoorstel verruimd. De ondergrens komt te liggen bij 
seksuele misdrijven tegen kinderen waarop een wettelijke gevangenisstraf van zes jaren is gesteld. 
De aansluiting bij zesjaarsmisdrijven heeft als doel het toepassingsbereik van deze bijzondere 
verjaringsregeling te beperken tot de relatief ernstigste seksuele misdrijven tegen kinderen, 
waarop een gevangenisstraf van minder dan twaalf jaren is gesteld. De verruiming van die 
bijzondere verjaringsregeling brengt mee dat de volgende zesjaarsmisdrijven gepleegd jegens 
minderjarigen aan de bijzondere verjaringsregeling worden toegevoegd: opzetaanranding van een 
kind (artikel 241, eerste lid), aanranding in de leeftijdscategorie zestien tot achttien jaren (artikel 
245, eerste lid), kinderpornografie (artikel 252) en het bijwonen van een kinderpornografische 
voorstelling (artikel 253).  
 
Er zijn inderdaad seksuele misdrijven tegen kinderen die vallen onder de algemene 
verjaringsregeling van artikel 70, eerste lid, Sr, zo merk ik op in antwoord op een daarop 
betrekking hebbende vraag van deze leden. Het gaat om de volgende seksuele misdrijven: 
schuldaanranding van een kind (artikel 240), seksuele benadering van kinderen beneden de leeftijd 
van zestien jaren, waaronder sexchatting en grooming (artikel 251, eerste lid) en aanstootgevend 
gedrag waarbij een kind aanwezig is (artikel 254b). Voor elk van deze misdrijven geldt op grond 
van de algemene verjaringsregeling een verjaringstermijn van zes jaren, die – bij stuiting van de 
verjaring – wordt verdubbeld (huidig artikel 72 Sr). Bij de vormen van seksuele benadering van 
kinderen beneden de leeftijd van zestien jaren als bedoeld in artikel 251, eerste lid, geldt verder 
dat – vanwege de voorgestelde aanpassing van het huidige artikel 71, onder 3, Sr – de 
verjaringstermijn pas aanvangt op het moment dat het slachtoffer achttien jaar wordt. Wat betreft 
schuldaanranding van een kind moet voor ogen worden gehouden dat dit generieke delict alleen in 
beeld komt wanneer een van de specifieke strafbaarstellingen van aanranding van een kind – 
waarop respectievelijk zes, acht en tien jaren gevangenisstraf is gesteld (vgl. de artikelen 245, 
eerste lid, 247, eerste lid en 249, eerste lid) – niet van toepassing is. Te denken valt aan de 
uitzonderlijke situatie van seksueel contact met een kind dat tussen de zestien en achttien jaar oud 
is, waarbij zich niet één van de bijzondere situaties als omschreven in artikelen 245, eerste lid 
voordoet en evenmin sprake is van opzetaanranding (artikel 241, eerste lid).  
47 
 

 
noodzakelijkerwijs worden bepaald door de aanwezigheid van schuld of opzet bij de dader, wordt 
hierin geen onderscheid gemaakt.   
 
Het nieuwe misdrijf sexchatting (artikel 251, onderdeel a) wordt toegevoegd aan artikel 67, eerste 
lid, onderdeel b, Sv waarin specifieke misdrijven zijn benoemd waarvoor bij een verdenking een 
bevel tot voorlopige hechtenis kan worden gegeven. De aanwijzing van een bepaald delict als 
misdrijf waarvoor voorlopige hechtenis kan worden opgelegd heeft ook gevolgen voor de 
mogelijkheid tot toepassing van verschillende bijzondere opsporingsbevoegdheden. Met deze 
toevoeging wordt aangesloten bij de regeling voor de al strafbare vormen van seksuele 
benadering.  
 
Het misdrijf aanstootgevend gedrag (artikel 254b) wordt eveneens toegevoegd aan artikel 67, 
eerste lid, onderdeel b, Sv. Op dit moment kunnen voor schennis van de eerbaarheid (huidig 
artikel 239 Sr), waarvan de strafbaarstelling van aanstootgevend gedrag de opvolger is, geen 
bevoegdheden zoals het opvragen van telecomgegevens of het opvragen van camerabeelden bij 
derden worden toegepast. Dat leidt ertoe dat als iemand achteraf aangifte doet en de verdachte 
niet op uitnodiging naar het politiebureau komt, politie en openbaar ministerie vaak met lege 
handen staan. Door toevoeging van dit delict aan artikel 67, eerste lid, Sv kunnen bijzondere 
opsporingsbevoegden worden toegepast, kunnen verdachten ook buiten heterdaad worden 
aangehouden en kunnen in het kader van de schorsing van de voorlopige hechtenis bijzondere 
voorwaarden worden opgelegd aan een verdachte, waardoor deze in het vizier van politie en 
openbaar ministerie kan blijven. 
 
Voor de misdrijven opzetaanranding (artikel 241) en opzetverkrachting (artikel 243) kan een DNA-
verwantschapsonderzoek worden verricht. Dat wordt voor opzetaanranding geregeld door wijziging 
van de artikelen 151da, derde lid, en 195g, derde lid, Sv. Dat dit voor opzetverkrachting mogelijk 
is volgt uit het strafmaximum voor dat delict. Voor beide delicten wordt mogelijk gemaakt dat van 
minderjarige derden die vermoedelijk ‘voorwerp’ zijn van deze misdrijven ook zonder instemming 
van de betrokkene celmateriaal kan worden afgenomen en gebruikt voor het vaststellen van 
verwantschap. Dit kan op bevel van de officier van justitie nadat de rechter-commissaris daartoe 
een schriftelijke machtiging heeft gegeven (wijziging artikel 151da, tweede lid, Sv) of op bevel van 
de rechter-commissaris (wijziging artikel 195g, tweede lid, Sv).  
 
Met de misdrijven aanranding en verkrachting in de leeftijdscategorie zestien tot achttien jaren 
(artikelen 245 en 246) en sexchatting (artikel 251, eerste lid, onderdeel a) wordt het hoorrecht van 
minderjarige slachtoffers uitgebreid (wijziging artikel 167a Sv). Dit is passend gelet op de andere 
delicten die in deze bepaling worden genoemd: aanranding en verkrachting in de 
leeftijdscategorieën twaalf tot en met zestien en jonger dan twaalf, en de al strafbare vormen van 
seksuele benadering van kinderen.  
 
Het misdrijf opzetaanranding (artikel 241, eerste lid) wordt toegevoegd aan artikel 481, tweede lid, 
Sv. Dit betekent dat het openbaar ministerie van een beslissing van de Hoge Raad over een 
herzieningsaanvraag en van de einduitspraak in de herzieningszaak tegen de (gewezen) verdachte 
mededeling moet doen aan slachtoffers of nabestaanden. Het informatierecht is voorbehouden aan 
ernstigere misdrijven. Gelet op de ernst van het delict opzetaanranding wordt deze toevoeging 
passend geacht.  
 
Op de bijzondere verjaringsregeling voor seksuele misdrijven wordt ingegaan in het antwoord op 
een vraag daarover van de leden van de SGP-fractie (paragraaf 2.4). 
 
De leden van de D66-fractie vragen waarom dit wetsvoorstel niet de zedenwetgeving in het 
Wetboek van Strafrecht BES moderniseert. Zij vragen waarom de argumenten voor het belang van 
dit wetsvoorstel niet van toepassing zijn in Caribisch Nederland. Ook de leden van de ChristenUnie-
fractie betreuren dat voorliggend voorstel niet van toepassing is op de BES. Zij vragen of overleg 
49 
 

 
De leden van de CDA-fractie vragen op welke manier de regering de omstandigheid dat één op de 
vijf slachtoffers is misbruikt onder invloed van alcohol of drugs en één op de tien slachtoffers is 
gedrogeerd, meeneemt in de preventiekant. 
 
Ik wil vooropstellen dat het feit dat iemand drugs of alcohol heeft gebruikt anderen niet het recht 
geeft daarvan misbruik te maken. Als iemand zich in een roes bevindt als gevolg van gebruik van 
alcohol of drugs en sprake is van verminderd bewustzijn waardoor diegene niet in staat is tot het 
bepalen van een wil ten aanzien van seksueel contact, moet van seksueel contact worden afgezien 
(zie ook voorgesteld artikel 244). Wanneer seksueel contact plaatsvindt met iemand die is 
gedrogeerd en daarmee weerloos is gemaakt, is sprake van een gekwalificeerde vorm van 
opzetaanranding en verkrachting waarop een hoger strafmaximum is gesteld. In het kader van de 
communicatie rondom het wetsvoorstel zal ook hier aandacht aan worden besteed. 
 
De regering vindt het belangrijk dat aandacht wordt besteed aan preventie rond het gebruik van 
drugs en alcohol en zet daarom in op voorlichting en het bevorderen van bewustwording over de 
risico’s rond deze middelen. Dit doet de regering onder andere door te faciliteren dat betrouwbare 
informatie beschikbaar is over de risico’s die samenhangen met het gebruik van drugs en alcohol 
en het ontwikkelen van verschillende (preventieve) interventies. Kennis- en expertisecentra zoals 
Trimbos, waarvan de overheid een opdrachtgever is, besteden bijvoorbeeld specifiek aandacht aan 
de risico’s die gepaard gaan met het gebruik van alcohol- en drugs bij uitgaan. Ook zijn er voor 
scholen diverse lesprogramma’s ontwikkeld, zoals het preventieprogramma Gezonde School waarin 
de risico’s over het gebruik van alcohol en drugs besproken worden.   
 
De leden van de CDA-fractie vragen op welke manier de regering de mogelijkheid om aangifte te 
doen van seksuele intimidatie onder de aandacht brengt bij de slachtoffers. Zij vragen of de 
regering de uitkomsten van pilots en initiatieven uit bijvoorbeeld Rotterdam en Breda ten behoeve 
van het melden van straatintimidatie betrekt bij de maatregelen om de aangiftebereidheid te 
verhogen. 
 
In de publiekscommunicatie rondom de inwerkingtreding van dit wetsvoorstel, zal aandacht zijn 
voor de nieuwe strafbare feiten, waaronder seksuele intimidatie. Zoals ook benoemd in mijn 
antwoord op een vraag van de leden van de SP-fractie (paragraaf 3.4), is in opdracht van het 
ministerie van Justitie en Veiligheid een project onder leiding van het Centrum Criminaliteit en 
Veiligheid gestart om het nieuwe delict seksuele intimidatie in het openbaar nader uit te werken. 
De ervaring die verschillende gemeenten in het verleden hebben opgedaan met preventieve 
maatregelen en met de handhaving op artikelen over seksuele intimidatie in de APV’s wordt hierbij 
ook betrokken. In dit kader kan ook worden gekeken naar de ervaringen van gemeenten met 
initiatieven ten behoeve van het melden van straatintimidatie zoals stopapps. 
 
De leden van de PvdA- en GroenLinks-fractie vragen of de regering de mening deelt dat het voor 
slachtoffers van seksuele delicten waarbij het bewijs niet rond te krijgen is, van belang is te horen 
dat het gebeurde strafbaar is en dat dat voor erkenning kan zorgen.  
 
Dat het niet in alle gevallen mogelijk is tot een veroordeling te komen, betekent niet dat voor 
slachtoffers van seksueel grensoverschrijdend gedrag en seksueel geweld geen erkenning, hulp en 
ondersteuning mogelijk is. Ik verwijs de leden van de PvdA- en GroenLinks-fractie in dit verband 
ook naar het antwoord op vragen van de leden van de SP-fractie over de inzet van 
herstelbemiddeling in zedenzaken die als effectieve en betekenisvolle interventie kan plaatsvinden 
indien strafvervolging niet haalbaar is (paragraaf 5.5). In aanvulling daarop wil ik benadrukken dat 
slachtoffers van seksueel grensoverschrijdend gedrag en seksueel geweld voor hulp en 
ondersteuning bij verschillende organisaties terecht kunnen, afhankelijk van het soort hulp dat zij 
zoeken, zoals het Centrum Seksueel Geweld, Slachtofferhulp Nederland of (gespecialiseerde) 
reguliere zorgverleners.   
 
5. Uitvoering en handhaving 
51 
 

 
medewerkers goed kunnen worden opgeleid met naar verwachting een zo minimaal mogelijke 
impact op de inzetbare capaciteit van deze organisaties. Met de toegekende aanvullende middelen 
wordt beoogd een zorgvuldige implementatie en uitvoering van het wetsvoorstel te faciliteren en 
het mogelijk te maken dat een verwachte toename van zedenzaken kan worden opgevangen.   
  
Elk slachtoffer van seksueel geweld verdient alle bescherming, begeleiding en ondersteuning die hij 
of zij nodig heeft. Een voortvarend en zorgvuldig verloop van de strafrechtelijke behandeling van 
zedenzaken is belangrijk. De doorlooptijden van zedenzaken zijn op dit moment niet in 
overeenstemming met de termijnen die  binnen de keten zijn afgesproken. Dit komt ook naar 
voren in het hiervoor genoemde mediabericht, waarin de politie tevens wijst op de recente 
toename van het aantal meldingen en aangiften van seksuele misdrijven. Tegen de achtergrond 
van het voorgaande hebben de organisaties in de strafrechtketen afgesproken om, onder andere 
met het Actieplan versterken ketenaanpak zedenzaken, aan het verbeteren van de doorlooptijden 
en het verder professionaliseren van de aanpak van zedenzaken te werken (Kamerstukken II 
2022/23, 34843, nr. 63). Hiermee krijgt dit onderwerp ook de prioriteit die het verdient. Doel is 
dat de lopende maatregelen een positief effect hebben op zowel de (huidige) werkvoorraad als de 
doorlooptijden in zedenzaken. Op dit moment kan echter niet met zekerheid worden gezegd tot 
welke concrete resultaten dit actieplan zal hebben geleid op het moment dat dit wetsvoorstel in 
werking treedt. Evenmin kan met zekerheid worden gezegd welk effect de invoering van deze wet 
op de werkvoorraden en doorlooptijden van de uitvoeringsorganisaties zal hebben. Wat ik wel kan 
zeggen is dat het ministerie van Justitie en Veiligheid en de organisaties in de strafrechtketen alles 
doen wat zij kunnen om de doorlooptijden in zedenzaken te verbeteren en zich zo goed mogelijk op 
de komst van deze wet voor te bereiden. Uiteraard blijf ik in gesprek met de betrokken 
organisaties om de ontwikkelingen te monitoren. 
 
De leden van de ChristenUnie-fractie constateren vragen of de regering bij dit wetsvoorstel 
voornemens is over te gaan tot een invoeringstoets. 
 
Zoals in de brief van de minister voor Rechtsbescherming van 21 april 2022 is aangegeven, wordt 
op dit moment ervaring opgedaan met de invoeringstoets en zal de Rijksbrede toepassing van dit 
instrument geleidelijk groeien (Kamerstukken II 2021/22, 35510, nr. 96). Op dit moment is mede 
gelet hierop nog niet duidelijk of een invoeringstoets ook voor onderhavig wetsvoorstel waardevolle 
inzichten kan opleveren. In de loop van 2023 zal worden besloten of een invoeringstoets voor deze 
wet wordt verricht. Er zijn ook andere instrumenten om een vinger aan de pols te houden na de 
inwerkingtreding van dit wetsvoorstel. Na vijf jaar zal in ieder geval een evaluatie worden gedaan. 
Ten behoeve hiervan wordt in 2023 een nulmeting door het WODC verricht. Voorafgaand aan de 
evaluatie zullen de ontwikkelingen in ieder geval in het kader van de reguliere contacten met de 
betrokken organisaties worden gemonitord. 
 
Vervolgens vragen de leden van de ChristenUnie-fractie of is gekeken naar de gevolgen van dit 
wetsvoorstel voor de justitiële keten, waaronder bijvoorbeeld de reclassering. 
 
Zoals in paragraaf 7 van de memorie van toelichting is toegelicht zijn de gevolgen van dit 
wetsvoorstel voor de justitiële keten onderzocht via een ketenbrede, kwalitatieve impactanalyse. 
De aannames uit het kwalitatieve onderzoek zijn door het WODC omgezet in kwantitatieve 
aannames, waarbij wordt uitgegaan van een groei van het aantal misdrijven met 5%, de groei in 
doorstroom van zaken naar het openbaar ministerie met 2 procentpunt en een toename van de 
duur van vrijheidsstraffen met 10%. Deze aannames zijn vervolgens ten grondslag gelegd aan een 
kostenraming, waarbij gebruik is gemaakt van het Prognosemodel Justitiële Ketens (PMJ). Voor de 
berekening van de financiële gevolgen voor de strafrechtketen, inclusief de reclassering, is deze 
kostenraming tot uitgangspunt genomen. Voor nadere informatie over de concrete financiële 
gevolgen voor verschillende organisaties verwijs ik de leden van de ChristenUnie-fractie naar de 
tabel die in de memorie van toelichting bij het wetsvoorstel is opgenomen (zie paragraaf 7 van de 
memorie van toelichting). 
 
53 
 

 
De leden van de D66-fractie hebben zorgen over de handhaafbaarheid van de strafbaarstelling van 
seksuele intimidatie en vragen naar concrete voorbeelden van de wijze waarop de handhaving er in 
de praktijk uit zal zien, de rol die boa’s en politie daarbij hebben en de verwachte capaciteit die 
hiervoor beschikbaar is.  
 
Voor het antwoord op de vraag over de handhaving op seksuele intimidatie in de praktijk verwijs ik 
de leden van de D66-fractie graag naar mijn reactie op een soortgelijke vraag van de leden van de 
SP-fractie (paragraaf 3.4). Voor de rol van politie en boa’s verwijs ik de leden graag naar mijn 
reactie op een soortgelijke vraag van de SP-fractie (paragraaf 5.3). 
 
Voorts vragen de leden van de D66-fractie of platforms zijn geconsulteerd over de gevolgen van 
deze wet voor hun verantwoordelijkheid om strafbare of onrechtmatige content te verwijderen. 
Deze leden vragen hoe platforms hier naar verwachting mee om zullen gaan.  
 
Op dit moment hebben internetproviders en platforms al een rol in het tegengaan van strafbare of 
onrechtmatige content zoals het ontoegankelijk maken of verwijderen van kinderpornografisch of 
terroristisch materiaal, dat is niet nieuw. Ten aanzien van de verplichtingen die volgen uit artikel 
14 van de Richtlijn Elektronische Handel geldt dat internet tussenpersonen zich niet kunnen 
beroepen op een uitsluiting van aansprakelijkheid indien zij ervan op de hoogte zijn dat op hun 
platformen of servers strafbare of onrechtmatige content staat. Indien zij niet adequaat optreden 
kunnen ze strafrechtelijk of civielrechtelijk aansprakelijk worden gesteld. De Notice-and-Take-
Down-gedragscode bevat heldere afspraken over hoe te handelen bij meldingen van onrechtmatige 
en strafbare inhoud op internet. Het deelnemen van tussenpersonen aan deze gedragscode dient 
ertoe om in een dergelijk geval snel de geëigende maatregelen te kunnen nemen. Bij evident 
strafbare content is het in wezen eenvoudiger voor providers en platforms om te bepalen dat 
content verwijderd dient te worden; dan hoeft er immers geen afweging over de onrechtmatigheid 
van de inhoud meer te worden gedaan. De rol en taken van de providers en platforms zal niet 
veranderen door dit wetsvoorstel, het aantal meldingen van strafbare content kan wel toenemen. 
Internetplatforms hebben tijdens de internetconsultatie van dit wetsvoorstel geen aanleiding gezien 
hierop te reageren. 
 
De leden van de CDA-fractie constateren dat in beperkte mate opsporingsbevoegdheden ingezet 
kunnen worden voor het opsporen van de overtreding seksuele intimidatie. Zo kunnen geen 
camerabeelden worden gevorderd omdat dit op grond van artikel 126nda Sv alleen kan in het 
geval van verdenking van een misdrijf als omschreven in artikel 67 Sv. Zij vragen hoe de politie 
het niet kunnen inzetten van dergelijke bevoegdheden ervaart in het kader van de effectiviteit van 
de nieuwe strafbaarstelling. Daarnaast vragen deze leden in hoeverre het gemeenten vrij staat om 
camerabeelden van openbare plekken, zoals genoemd in artikel 151c, zesde en zevende lid, van de 
Gemeentewet op te vragen en te gebruiken als bewijs van de seksuele intimidatie.  
 
De leden van de CDA-fractie merken terecht op dat op grond van artikel 126nda, eerste lid, Sv 
enkel in geval van verdenking van een misdrijf waarvoor een bevel tot voorlopige hechtenis kan 
worden gegeven, kan worden gevorderd dat camerabeelden worden verstrekt. Het gaat daarbij om 
beelden gemaakt met camera’s voor de beveiliging van goederen, gebouwen of personen. Op 
grond van artikel 151c van de Gemeentewet bestaat voor gemeenten de mogelijkheid om door 
middel van camera’s toezicht te houden op openbare plaatsen en andere bij verordening 
aangewezen plaatsen als dit noodzakelijk is in het belang van de handhaving en de openbare orde. 
Dit zijn geen camera’s voor de beveiliging van goederen, gebouwen of personen als bedoeld in 
artikel 126nda, eerste lid, Sv, maar camera’s die worden ingezet in het belang van de handhaving 
van de openbare orde. De burgemeester besluit, nadat de raad de burgemeester daartoe bij 
verordening de bevoegdheid heeft verleend, tot de inzet van dit cameratoezicht en bedient zich bij 
de uitvoering van dit cameratoezicht van de politie. De politie is verantwoordelijk voor de 
gegevensverwerking en beschikt daarmee over het verkregen beeldmateriaal. De politie mag de 
beelden gebruiken voor de opsporing van een specifiek strafbaar feit indien concrete aanleiding 
55 
 

 
Wat de rol van boa’s betreft, kan worden gedacht aan verschillende sporen. Verkend wordt of boa’s 
kunnen handhaven op makkelijk waarneembare en bewijsbare feiten. Ook is een rol voor boa’s in 
de preventieve aanpak weggelegd. Ten slotte zie ik mogelijkheden voor een nauwe samenwerking 
tussen politie en boa’s op dit thema. Politie en boa’s kunnen bijvoorbeeld gezamenlijk surveilleren 
op hotspots. Ik onderken dat de wat zwaardere varianten van fysieke vormen van seksuele 
intimidatie en lichtere varianten van (een delictsvorm) van aanranding onder bepaalde 
omstandigheden dicht bij elkaar kunnen liggen. In deze gevallen zal in beginsel vervolging 
plaatsvinden voor het meest ernstige delict dat is geconstateerd, tenzij de specifieke 
omstandigheden van het geval het openbaar ministerie aanleiding geven voor een andere 
afweging. In het kader van eerdergenoemde projectgroep seksuele intimidatie kan, in overleg met 
alle betrokken partijen, nader worden uitgewerkt in welke gevallen optreden door boa’s (openbare 
orde) of door politie (zedendelicten) wenselijk en mogelijk is en hoe geborgd kan worden 
(bijvoorbeeld met goede werkinstructies, opleiding en samenwerkingsafspraken tussen gemeenten 
en politie) dat in alle gevallen adequaat wordt opgetreden. Zoals in paragraaf 1 is toegelicht in het 
antwoord een andere vraag van de leden van deze fractie worden uitbreidingen van de 
bevoegdheden van boa’s getoetst aan het inzetcriterium uit de Beleidsregels buitengewoon 
opsporingsambtenaar. Dit betekent onder andere dat het te handhaven feit is aan te merken als 
overlast, verloedering of veiligheid, dat er geen sprake is van een te verwachten gevaarlijke, 
escalerende of gewelddadige setting, dat het feit door eigen waarneming van de boa direct te 
constateren is en dat het feit feitgecodeerd of eenvoudig bewijsbaar is. 
 
5.4 Implementatietraject 
 
De leden van de fracties van D66 en ChristenUnie vragen wanneer de wet in werking zal treden. 
Daarbij vragen de leden van de D66-fractie om een nadere onderbouwing van de keuze voor dit 
moment, gegeven de onzekerheid over de beschikbaarheid van capaciteit bij politie en OM. De 
leden van de CDA-fractie vragen of de regering verwacht dat de politie op tijd de capaciteit op orde 
heeft om vanaf het moment van de inwerkingtreding van de wet de zaken ook daadwerkelijk te 
kunnen behandelen. De leden van de ChristenUnie vragen of politie en openbaar ministerie nog op 
schema zijn om voldoende capaciteit beschikbaar te hebben. De leden van de fracties van D66 en 
CDA vragen naar de gevolgen die worden verbonden aan het niet tijdig op orde hebben van de 
capaciteit. Zij vragen of de implementatie van dit wetsvoorstel wordt uitgesteld als de capaciteit 
niet voldoende is. 
 
Alles wordt in het werk gesteld om dit wetsvoorstel in 2024 en zo snel mogelijk in dat jaar in 
werking te laten treden. Inwerkingtreding is alleen mogelijk als de betrokken 
uitvoeringsorganisaties de wet op dat moment goed uit kunnen voeren. Het is daarom belangrijk 
dat alle organisaties die hier straks mee moeten werken zoals de politie en het openbaar 
ministerie, de tijd hebben om de invoering van de wet zorgvuldig voor te bereiden. Dit betekent 
overigens niet dat ik met inwerkingtreding van het wetsvoorstel wacht totdat alles binnen de 
uitvoeringsorganisaties tot in de puntjes is geregeld of de voorziene capacitaire uitbreiding volledig 
gerealiseerd is. Zodra dat verantwoord is, zal de wet in werking treden.  
  
In het kader van het implementatietraject dat onder coördinatie van het ministerie van Justitie en 
Veiligheid is gestart, wordt de voortgang van de ketenbrede implementatie van het wetsvoorstel 
bewaakt. Indien dat op enig moment nodig is, zullen in het kader van dat traject alternatieve 
scenario’s worden uitgewerkt om het wetsvoorstel tijdig en op een verantwoorde manier in werking 
te laten treden. Zodra meer duidelijkheid is over de exacte datum waarop het wetsvoorstel op een 
verantwoorde manier in werking kan treden zal ik dat aan uw Kamer communiceren. Ik verwacht 
hier niet later dan rond de zomer meer duidelijkheid over te kunnen geven. Ik verwijs de aan het 
woord zijnde leden ook naar het antwoord op vragen van de leden van de fracties van de VVD en 
SP over de stand van zaken van de implementatie van het wetsvoorstel (paragrafen 1 en 5.1). 
 
De leden van de SP-fractie vragen om een nadere toelichting op andere vormen van afdoening die 
worden overwogen naast de strafrechtelijke afdoening. Zij vragen of de regering ook ruimte ziet in 
57 
 

 
Voor het antwoord op de vraag hoe het openbaar ministerie extra onderzoeken aan moet kunnen, 
verwijs ik de leden van de SP-fractie naar het antwoord op soortgelijke vragen van leden van de 
fracties van SP, PvdA en GroenLinks (paragraaf 5.1). Daarin is toegelicht dat aan het openbaar 
ministerie aanvullende structurele middelen voor de uitvoering van de Wet seksuele misdrijven zijn 
toegekend die onder andere bedoeld zijn om hun capaciteit uit te breiden. Dit naast de incidentele 
middelen die zijn toegekend om de implementatie van het wetsvoorstel voor te bereiden. Deze 
middelen zijn toegekend vanwege de verwachte toename van zaken en om bij te dragen aan de 
zorgvuldige uitvoering van de wet, ook mede gezien de huidige druk op de strafrechtketen.  
 
Verder is het relevant dat de doelstelling is dat het eerdergenoemde Actieplan versterken 
ketenaanpak zedenzaken positief kan bijdragen aan het verkorten van de doorlooptijden van 
zedenzaken en aan het optimaliseren van de werkprocessen binnen en tussen de betrokken 
organisaties en het verbeteren van de sturing op capaciteit en prioriteit bij de betrokken 
organisaties inclusief het openbaar ministerie. 
 
De leden van de ChristenUnie-fractie vragen in te gaan op de opmerking van Amnesty 
International dat in andere landen een veel kortere periode tussen wetsbehandeling en 
inwerkingtreding zat. Zij vragen wat daarvan de oorzaak is.  
 
Voor het antwoord op deze vraag verwijs ik de leden van de ChristenUnie-fractie allereerst naar het 
antwoord op de vragen van de leden van de fracties van D66, CDA en ChristenUnie over het 
moment van inwerkingtreding (eerder deze paragraaf).  
  
Verder wil ik benadrukken dat alle organisaties die betrokken zijn bij de uitvoering van deze wet de 
urgentie voelen en de wet zo snel mogelijk willen invoeren. Daarom werken we nu, parallel aan de 
parlementaire behandeling van het wetsvoorstel en ruim voordat het door de Kamers is behandeld, 
aan de implementatie van het wetsvoorstel. Hieruit blijkt ook het belang dat aan dit wetsvoorstel 
en de snelle invoering ervan wordt gehecht. De inwerkingtredingsdatum van het wetsvoorstel is 
nog niet vastgesteld. Evenmin is bekend wanneer de parlementaire behandeling van het 
wetsvoorstel zal zijn afgerond. Of er in andere landen een veel kortere periode verstrijkt tussen de 
behandeling van een wetsvoorstel en de inwerkingtreding van een wet kan ik niet beoordelen, 
maar is naar mijn mening ook niet direct relevant. Het is mijn verantwoordelijkheid ervoor te 
zorgen dat de wet zorgvuldig wordt ingevoerd zodat deze meteen na inwerkingtreding effectief kan 
worden ingezet. Dit is ook (en vooral) in het belang van slachtoffers. 
                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                          
5.5 Flankerend beleid 
 
De leden van de VVD-fractie vragen waarom een tegemoetkoming uit het Schadefonds 
Geweldsmisdrijven voor slachtoffers van schuldaanranding en schuldverkrachting niet is betrokken 
bij de financiële ramingen van het wetsvoorstel. Indien de regering van mening is dat deze groep 
geen tegemoetkoming zou mogen ontvangen, vragen zij wat daarvoor de redenen zijn. Tot slot 
vragen zij of wordt gezocht naar dekking zodat voor alle slachtoffers van verkrachting en 
aanranding een tegemoetkoming beschikbaar komt.  
 
In de memorie van toelichting is aangegeven dat nader zal worden bezien of het wenselijk is om de 
reikwijdte van de Wet Schadefonds Geweldsmisdrijven te verruimen. Ik ben tot de conclusie 
gekomen dat het wenselijk is dat ook schuldverkrachting onder het bereik van deze wet komt te 
vallen, zodat slachtoffers van schuldverkrachting in aanmerking kunnen komen voor een 
tegemoetkoming uit het Schadefonds Geweldsmisdrijven. Graag verwijs ik de leden van de VVD-
fractie verder naar mijn reactie op de soortgelijke vraag van de leden van de SP-fractie (paragraaf 
1) en de nota van wijziging die gevoegd is bij deze nota naar aanleiding van het verslag. In de 
toelichting bij die nota van wijziging wordt tevens ingegaan op de financiële consequenties van het 
verruimen van de Wet Schadefonds Geweldsmisdrijven. 
 
59 
 

 
daar gevolg aan wordt gegeven. Ook vragen zij hoe wordt gedacht over specifieke aandacht voor 
deze groep in publiekscampagnes rond de wet, en in campagnes om de aangiftebereidheid te 
bevorderen. Daarnaast vragen zij hoe ervoor wordt gezorgd dat er bij politie en openbaar 
ministerie voldoende kennis en sensitiviteit is ten aanzien van LHBTIQA+, en de mate en vorm 
waarin zij te maken krijgen met seksuele delicten en dat er bij slachtofferhulpverlening voldoende 
kennis en sensitiviteit is ten aanzien van LHBTIQA+ en de mate en vorm waarin zij te maken 
krijgen met seksuele delicten. 
 
De regering onderkent dat binnen de groep van lhbtiq+ personen bovenmatig veel mensen 
slachtoffers worden van seksueel geweld. Lhbtiq+ personen hebben vaker met seksueel geweld te 
maken, dat blijkt ook uit de Prevalentiemonitor huiselijk geweld en seksueel geweld 2020 van het 
Centrum Seksueel Geweld. Voor informatie over de aandacht voor lhbtiq+ in flankerend beleid en 
in de slachtofferhulpverlening verwijs ik de leden van de PvdA- en GroenLinks-fractie naar het 
antwoord op bovenstaande vraag van de leden van de D66-fractie. In de publiekscommunicatie 
rondom de inwerkingtreding van dit wetsvoorstel, zal er aandacht en gerichte communicatie-inzet 
zijn voor specifieke doelgroepen waaronder lhbtiq+ personen. In de publiekscommunicatie zal ook 
aandacht zijn voor handelingsperspectief voor slachtoffers en waar zij terecht kunnen voor hulp en 
advies. Ook in ontwikkeling en uitrol van de communicatie vanuit het Nationaal Actieprogramma 
Aanpak seksueel grensoverschrijdend gedrag en seksueel geweld is er aandacht voor specifieke 
doelgroepen, waaronder lhbtiq+ personen. 
 
Vanaf 2023 worden meerjarig incidentele middelen toegekend aan de politie voor de aanpak van 
geweld tegen lhbtiq+ personen. Deze gelden worden onder andere gebruikt om te onderzoeken 
hoe het telefoonnummer van Roze in Blauw beter verankerd kan worden. Het telefoonnummer van 
Roze in Blauw is bedoeld om burgers en politiecollega’s te ondersteunen bij specifieke vragen over 
het thema lhbtiq+. Politie en het openbaar ministerie houden zich bezig met het bevorderen van 
adequate hulp aan slachtoffers van discriminatie. Er wordt daarom ingezet op meer 
bewustwording, betere herkenning van het fenomeen en verbeterde afhandeling. Dit gebeurt onder 
andere door de werkzaamheden van het Expertisecentrum aanpak Discriminatie Politie, waar ook 
landelijke discriminatierechercheurs werken, en door inzet op een versterkte ketensamenwerking. 
In het curriculum van politieopleidingen is eveneens aandacht voor discriminatie. Zo wordt de 
Aanwijzing discriminatie behandeld in de opleiding van de Politieacademie. Onderzocht wordt hoe 
in aanvulling hierop binnen het lesprogramma van de Politieacademie nadere aandacht kan worden 
besteed aan discriminatie en thema’s gerelateerd aan de brede opgave Politie voor Iedereen. Het 
preventieplan ‘Daarom blijven ze’ (naar aanleiding van het onderzoek ‘Waarom vertrekken ze’, 
onder leiding van Saniye Celik) en ook het plan van aanpak uitsluiting, discriminatie en racisme 
binnen de politie’ (naar aanleiding van onder andere de documentaire ‘de Blauwe familie’) worden 
hierbij betrokken. 
 
Binnen het openbaar ministerie is er aandacht voor kwetsbare slachtoffers in het strafproces, maar 
ook voor een gerichte aanpak van discriminatie. Ook discriminatie van lhbtiq+ personen valt 
daaronder. Daarbij wordt geen onderscheid gemaakt naar doelgroepen die al dan niet vaker te 
maken krijgt met bepaalde type delicten. In het strafvorderingsbeleid is als uitgangspunt 
opgenomen dat bij commune feiten (waaronder ook seksueel geweld) waarbij een discriminatoir 
aspect een rol heeft gespeeld (tot) een 100% hogere strafeis wordt gehanteerd.  
 
Zaken waarbij het gaat om seksueel geweld zonder discriminatoir aspect, kunnen niet als 
discriminatie worden herkend en afgedaan. Omdat het openbaar ministerie niet registreert op 
seksuele gerichtheid van de betrokkenen in het strafproces, zal niet altijd sprake zijn van duidelijk 
zicht op ontwikkelingen in de bedoelde cijfers. 
 
De leden van de PvdA- en GroenLinks-fractie vragen of met flankerend beleid aandacht zal worden 
gevraagd voor de mogelijkheid om aangifte te doen van seksuele intimidatie en of een StopApp 
wordt geïntroduceerd om melding zo eenvoudig mogelijk te maken. 
 
61 
 

 
over hun rechten, de bestaande mogelijkheden tot ondersteuning en waar nodig begeleid worden 
naar mogelijke vervolgtrajecten. Secundaire victimisatie wordt hierdoor zoveel mogelijk 
voorkomen. In ieder geval wordt van het slachtoffer niet meer gevraagd dan nodig is ten behoeve 
van het proces van waarheidsvinding. Ook bij het openbaar ministerie is er veel aandacht voor de 
behoeften en bejegening van slachtoffers. In de Aanwijzing Zeden van het openbaar ministerie en 
de Politie-instructie Zeden van 1 januari 2016 zijn kwaliteitsnormen beschreven voor de opsporing 
in zedenzaken. Daarin wordt onder andere beschreven hoe het beste met de belangen van het 
slachtoffer, maar ook met die van de verdachte en de samenleving rekening kan worden 
gehouden. Dit vraagt om uiterste zorgvuldigheid tijdens onderzoek en vervolging. Daarnaast biedt 
het Centrum Seksueel Geweld medische en psychische hulp aan slachtoffers en stemt af of verwijst 
door naar Slachtofferhulp Nederland voor sociale, juridische en financiële zaken en emotionele 
ondersteuning van slachtoffers. Waar nodig wordt gezorgd voor snel contact met een 
slachtofferadvocaat. 
 
Bij het ontbreken van voldoende bewijs kunnen partijen worden doorverwezen naar Perspectief 
Herstelbemiddeling. Een doorverwijzing naar buurtbemiddeling en een gesprek met de wijkagent 
behoren daarbij ook tot de mogelijkheden. Voorwaarde hiervoor is dat beide partijen ermee 
instemmen. Voor nadere informatie over het inzetten van herstelrecht in zedenzaken, zoals 
bijvoorbeeld herstelbemiddeling en mediation in strafzaken, verwijs ik de leden van de 
ChristenUnie-fractie naar het antwoord op vragen van de leden van de SP-fractie hierover 
(paragraaf 5.4). 
 
De leden van de ChristenUnie-fractie merken op bij (licht) grensoverschrijdend gedrag tussen 
minderjarigen een extra noodzaak voor flankerend beleid te zien en bij deze groep meer in te 
zetten op buitenstrafrechtelijke pedagogische afhandeling, bijvoorbeeld via Halt-interventies. Deze 
leden vragen of het budget dat daartoe voor Bureau Halt beschikbaar is gesteld toereikend is. Ook 
wordt gevraagd welke rol herstelgerichte interventies hierbij kunnen spelen. Voorts roepen de 
leden op het delict seksuele intimidatie onder bereik van de Halt-interventies te laten vallen. 
 
Bureau Halt krijg een subsidie gebaseerd op het (geschatte) aantal afdoeningen. In deze schatting 
wordt ook gekeken naar ontwikkelingen die er mogelijk voor zouden zorgen dat er meer zaken 
richting Bureau Halt gaan. Tevens zijn er structureel extra middelen beschikbaar gesteld voor de 
uitvoering van dit wetsvoorstel. Dit maakt dat zij voldoende budget hebben om deze zaken te 
kunnen behandelen. Bureau Halt heeft in het kader van de implementatie van het wetsvoorstel de 
ambitie om meer herstelrechtelijke interventies in te zetten. Op grond van artikel 2 van het huidige 
Besluit aanwijzing Halt-feiten kan de officier van justitie op basis van zijn discretionaire 
bevoegdheid iemand doorverwijzen naar Bureau Halt, indien het feit zich hiervoor leent. Ook in het 
nieuwe Besluit aanwijzing Halt-feiten, dat uiterlijk begin 2024 in werking zal treden, blijft dit het 
geval. Die regeling laat ruimte om bij seksuele intimidatie een voorstel tot Halt-afdoening te doen, 
indien aan de in artikel 2 opgenomen criteria is voldaan en de officier van justitie hiervoor 
toestemming geeft. 
 
6. Financiële gevolgen 
 
De leden van de D66-fractie vragen nader toe te lichten waarom pas vanaf 2024 geld wordt 
vrijgemaakt voor slachtofferzorg ten behoeve van het Centrum Seksueel Geweld, terwijl andere 
betrokken organisaties al extra investeringen krijgen vanaf 2022.  
 
Voor de verdeling van de, dankzij de motie Hermans, vrijgekomen middelen voor de implementatie 
van het wetsvoorstel seksuele misdrijven is zoveel mogelijk uitgegaan van de inschattingen die de 
organisaties zelf hebben gemaakt (Kamerstukken II 2021/22, 35 925, nr. 13). Het ministerie van 
Justitie en Veiligheid heeft ook het Centrum Seksueel Geweld in 2021 gevraagd om de financiële 
gevolgen van dit wetsvoorstel voor het Centrum Seksueel Geweld in kaart te brengen. Het 
Centrum Seksueel Geweld heeft om aanvullende middelen verzocht voor de uitvoering van deze 
63 
 

 
aan deze financiële claims, maar de grens ligt bij de middelen die beschikbaar zijn. Gelet hierop 
hebben meerdere partijen een bedrag toegekend gekregen dat enigszins afwijkt van het gevraagde 
bedrag. Zoals aangegeven zijn de middelen toegekend op basis van voorlopige inschattingen over 
de toename in het aantal aangiftes. Zoals gebruikelijk worden de ontwikkelingen gemonitord, 
bijvoorbeeld aan de hand van de jaarverslagen van de organisaties. 
 
Zoals het openbaar ministerie heeft aangegeven zijn de toegekende extra middelen onder andere 
bedoeld om de capaciteit van verschillende organisaties, waaronder de politie en het openbaar 
ministerie uit te breiden. Daarnaast werken de organisaties in de strafrechtketen, waaronder het 
openbaar ministerie, onder andere via het Actieplan versterken ketenaanpak zedenzaken aan het 
verkorten van de doorlooptijden én het verbeteren en verder professionaliseren van de aanpak van 
zedenzaken. Zo wordt in dit actieplan onder andere bezien met welke bezetting de betrokken 
organisaties, binnen de gegeven budgettaire kaders, duurzaam en kwalitatief hoogwaardig kunnen 
functioneren. Desondanks zullen doorlooptijden en capaciteit onderwerpen zijn die aandacht nodig 
blijven hebben in de strafrechtketen, inclusief het openbaar ministerie. De verantwoordelijkheid 
voor de implementatie van het wetsvoorstel en het realiseren van voldoende capaciteit ligt primair 
bij de organisaties zelf, hoewel voor een goede implementatie belangrijk is dat de organisaties in 
de strafrechtketen goed op elkaar zijn afgestemd en samenwerken. Het ministerie van Justitie en 
Veiligheid heeft hierin een overkoepelende rol en faciliteert waar nodig en mogelijk.  
 
Voor aanvullende informatie over de wijze waarop de capaciteit bij vooral de politie en het 
openbaar ministerie wordt uitgebreid, verwijs ik de leden van de PvdA- en GroenLinks-fractie naar 
het antwoord op een soortgelijke vraag van de leden van de SP-fractie (paragraaf 5.4). 
 
De leden van de ChristenUnie-fractie vinden het positief dat in aanloop naar 2024 middelen al 
beschikbaar zijn gesteld voor de implementatie van dit wetsvoorstel. In dit verband brengen deze 
leden naar voren te hebben begrepen dat het Team Bestrijding Kinderpornografie en 
Kindersekstoerisme vanaf 2024 extra middelen ter beschikking krijgt voor uitvoering van dit 
wetsvoorstel. De leden vragen of het mogelijk is al vanaf 2023 extra middelen voor dit team 
beschikbaar te stellen om zo ook de benodigde voorbereidingen te kunnen treffen en capaciteit op 
te bouwen. 
 
Met het amendement dat bij de begrotingsbehandeling van Justitie en Veiligheid in november jl. is 
ingediend door de leden Bikker (CU), Kuik (CDA), Michon-Derkzen (VVD) en Van der Werf (D66) 
komt er vooruitlopend op de structurele middelen uit de motie Hermans vanaf 2024 ook in 2023 al 
incidenteel 1 miljoen euro beschikbaar voor de Teams Bestrijding Kinderpornografie en 
Kindersekstoerisme (Kamerstukken II 2022/23, 36 200 VI, nr. 47). Deze middelen zullen ook 
worden ingezet ter voorbereiding van de versterking van de aanpak van kinderporno en 
kindersekstoerisme die met de Hermans middelen wordt beoogd. In dat kader zal ook worden 
bezien of er in 2023 al kan worden gestart met de werving van de eerste tranche van de benodigde 
fte. Zoals ook in de beantwoording van een vraag van de leden van de VVD-fractie is aangegeven 
(paragraaf 1), is voor specifieke deskundigheid op het domein van seksuele misdrijven onlangs in 
de CAO politie de afspraak gemaakt dat ook buiten de politieorganisatie kan worden geworven. 
Hierdoor kan de instroom van zij-instromers worden versneld. Het domein zeden is dan minder 
afhankelijk van een eenzijdige instroom vanuit de basisteams. Desondanks is de politie, zoals ook 
andere organisaties en bedrijven in Nederland, afhankelijk van de mogelijkheden in de huidige 
arbeidsmarkt. 
 
7. Advies en consultatie 
 
7.1 Consultatie over het wetsvoorstel seksuele misdrijven 
 
De leden van de CDA-fractie vragen of het wetsvoorstel het gebruik van de lokpuber voor de 
opsporing en vervolging van grooming en sexchatting beperkt tot slachtoffers jonger dan zestien 
jaar, of dat dit ook mogelijk is voor zestien- of zeventienjarigen. 
65 
 

 
onderdeel 2º een bijzondere regeling voor bepaalde seksuele misdrijven gepleegd tegen kinderen: 
die misdrijven, waarop gevangenisstraf van minder dan twaalf jaren is gesteld, verjaren evenmin. 
Dit wetsvoorstel verruimt deze bijzondere verjaringsregeling langs twee lijnen. Allereerst wordt wat 
betreft seksuele misdrijven gepleegd tegen kinderen de ondergrens gelegd bij misdrijven waarop 
een wettelijke gevangenisstraf van zes jaren is gesteld. Nu ligt die ondergrens op een 
strafmaximum van acht jaren. Die uitbreiding brengt mee dat de volgende zesjaarsmisdrijven 
gepleegd tegen minderjarigen aan de bijzondere verjaringsregeling worden toegevoegd: 
opzetaanranding van een kind (artikel 241, eerste lid), aanranding in de leeftijdscategorie zestien 
tot achttien jaren (artikel 245, eerste lid), kinderpornografie (artikel 252) en het bijwonen van een 
kinderpornografische voorstelling (artikel 253). Bij elkaar genomen vallen de meeste seksuele 
misdrijven tegen kinderen onder het bereik van artikel 70, tweede lid, Sr en verjaren deze dus 
niet. Daarbuiten vallen alleen de seksuele misdrijven schuldaanranding van een kind (artikel 240), 
seksuele benadering van kinderen beneden de leeftijd van zestien jaren, waaronder sexchatting en 
grooming (artikel 251, eerste lid) en aanstootgevend gedrag waarbij een kind aanwezig is (artikel 
254b). Voor een nadere toelichting hierop verwijs ik de aan het woord zijnde leden graag naar mijn 
reactie op een daarop toegesneden vraag van de leden van de D66-fractie in paragraaf 3.5 van 
deze nota. De tweede lijn waarlangs de bijzondere verjaringsregeling voor seksuele misdrijven is 
verruimd, houdt in dat die regeling bij nota van wijziging wordt verbreed tot de delicten 
schuldverkrachting (artikel 242) en opzetverkrachting (artikel 243, eerste lid). Voor een nadere 
toelichting daarop verwijs ik de leden graag naar de nota van wijziging die is gevoegd bij deze nota 
naar aanleiding van het verslag. 
 
De leden van de ChristenUnie-fractie vragen onder verwijzing naar de suggestie van het openbaar 
ministerie en de Afdeling advisering van de Raad van State om met een drugspendant te komen 
voor het huidige artikel 252 Sr op welke wijze op dit moment wordt voorzien in strafbaarstelling 
van het bedwelmen van iemand beneden de leeftijd van achttien jaren. Daarbij vragen zij aan te 
geven waarom dit artikel nodig is ten aanzien van alcoholhoudende dranken, maar niet ten aanzien 
van drugs. 
 
In het navolgende zal ik per onderdeel van het voorgestelde artikel 151f Sr (de rechtsopvolger van 
het huidige artikel 252) aangeven waarom deze bepaling wel nodig is ten aanzien van 
alcoholhoudende dranken, maar niet ten aanzien van drugs. In het eerste lid, onderdeel 1˚, wordt 
als misdrijf strafbaar gesteld het verkopen of toedienen van bedwelmende drank aan iemand die in 
kennelijke staat van dronkenschap verkeert. Op grond van artikel 20, vierde lid, van de Alcoholwet 
is het verboden in een slijtlokaliteit of horecalokaliteit of op een terras de aanwezigheid toe te laten 
van een persoon die in kennelijke staat van dronkenschap verkeert, maar de verkoop van alcohol 
aan deze personen is in de Alcoholwet niet geregeld. Artikel 151f, eerste lid, onderdeel 1˚, verbiedt 
dit. Een drugspendant van dit onderdeel is niet nodig omdat de verkoop en de verstrekking van 
drugs verboden is op grond van de Opiumwet. Artikel 2, onderdeel B, van de Opiumwet verbiedt de 
verkoop en de verstrekking van middelen die op lijst I zijn opgenomen (harddrugs) en artikel 3, 
onderdeel B, verbiedt de verkoop en verstrekking van middelen die op lijst II zijn vermeld 
(softdrugs). Indien opzettelijk in strijd met deze verboden wordt gehandeld, staat daarop 
respectievelijk een gevangenisstraf van ten hoogste acht jaren of geldboete van de vijfde categorie 
(artikel 10, vierde lid, Opiumwet) en gevangenisstraf van ten hoogste twee jaren of geldboete van 
de vierde categorie (artikel 11, tweede lid, Opiumwet). Daarbij maakt het niet uit in welke staat de 
koper verkeert.  
 
In artikel 151f, eerste lid, onderdeel 2˚, is strafbaar gesteld het iemand beneden de leeftijd van 
achttien jaar dronken maken. Op grond van de Alcoholwet is het verboden bedrijfsmatig of anders 
dan om niet alcoholhoudende drank te verstrekken aan personen onder de achttien jaar (artikel 20, 
eerste lid, Alcoholwet) en om op voor publiek toegankelijke plaatsen anders dan bedrijfsmatig 
alcoholhoudende drank te verstrekken aan personen onder de achttien jaar (artikel 45a, eerste lid, 
Alcoholwet). Voor overtreding van dit verbod kan een boete worden opgelegd (artikelen 44a en 
45a, tweede lid, Alcoholwet). De strafbaarstelling in artikel 151f, eerste lid, onderdeel 2˚ is nodig 
om zwaardere bestraffing mogelijk te maken in het geval van het dronken maken van een persoon 
67 
 

 
leidt tot een uitholling van het taakstrafverbod. Ook vragen zij op grond van welke onderzoeken en 
rechtsvergelijking wordt geconcludeerd dat dit wenselijk is.   
 
Op grond van artikel 22b, eerste lid, onderdeel a, Sr kan geen ‘kale’ taakstraf worden opgelegd in 
geval van veroordeling voor een misdrijf waarop naar de wettelijke omschrijving een 
gevangenisstraf van zes jaar of meer is gesteld en dat een ernstige inbreuk op de lichamelijke 
integriteit van het slachtoffer ten gevolg heeft gehad. Op opzetaanranding is een wettelijke 
gevangenisstraf van ten hoogste zes jaren gesteld (artikel 241, eerste lid). Het strafmaximum voor 
opzetverkrachting bedraagt negen jaar. Aldus geldt het algemene taakstrafverbod ook in geval van 
een veroordeling voor opzetaanranding en opzetverkrachting als daarmee een ernstige inbreuk op 
de lichamelijke integriteit van het slachtoffer wordt gemaakt vanwege de op deze misdrijven 
gestelde maximumstraffen. Van een uitholling, waarvoor de leden van de VVD-fractie vreesden, is 
dan ook geen sprake. 
 
De leden van de VVD-fractie lezen dat het College van procureurs-generaal een aantal 
opmerkingen heeft gemaakt over het wetsartikel waarin seksueel misbruik strafbaar wordt gesteld 
met personen die tot de dader in een afhankelijkheidsrelatie staan (Advies College van procureurs-
generaal van 11 juni 2021, p. 5-6). Zij vragen of de regering kan uiteenzetten of en, zo ja, hoe 
deze opmerkingen zijn verwerkt in het wetsvoorstel.  
 
Graag maak ik van de gelegenheid gebruik om toe te lichten op welke wijze de opmerkingen van 
het College van procureurs-generaal (hierna: het College) waarop de leden van de VVD-fractie het 
oog hebben, zijn verwerkt in het onderhavige wetsvoorstel. Vooraf verdient aantekening dat de 
bedoelde opmerkingen zijn toegespitst op artikel 244, eerste lid, van het wetsvoorstel dat in 
formele consultatie is gebracht. Die strafbepaling had, als rechtsopvolger van het huidige artikel 
249, tweede lid, Sr, betrekking op het verrichten van seksuele handelingen binnen een juridisch 
geformaliseerde gezagsrelatie dan wel een professionele hulpverlenings- of zorgrelatie. Het daarin 
bepaalde is in het wetsvoorstel dat is voorgelegd aan de Afdeling advisering van de Raad van State 
en nadien bij uw Kamer is ingediend niet meer als zelfstandige strafbaarstelling opgenomen, maar 
is als nieuwe strafverzwaringsgrond in artikel 254 neergelegd. Die strafverzwaringsgrond is van 
toepassing op alle vormen van aanranding en verkrachting (de artikelen 240 tot en met 243). Doet 
deze strafverzwaringsgrond zich voor, dan wordt de wettelijk bepaalde maximumgevangenisstraf 
die van toepassing is met drie jaren verhoogd. 
 
In zijn consultatieadvies maakt het College twee opmerkingen bij de aan hem voorgelegde 
zelfstandige strafbaarstelling van het verrichten van seksuele handelingen binnen een juridisch 
geformaliseerde gezagsrelatie dan wel een professionele hulpverlenings- of zorgrelatie. De eerste 
komt erop neer dat het College van oordeel is dat het strafrecht zich niet zou moeten uitstrekken 
tot seksueel contact tussen personen in een functionele afhankelijkheidsrelatie, indien sprake is 
van consensualiteit en de ongelijkwaardige positie waarin die personen verkeren niet of nauwelijks 
een rol heeft gespeeld bij het tot stand komen van dat seksueel contact. Het College meent dat in 
de toelichting op het toenmalige artikel 244 terecht wordt gesteld dat dit uitzonderingssituaties zijn 
die aan de vervolgingsopportuniteit van het openbaar ministerie kunnen worden overgelaten. In 
reactie hierop merk ik op dat de door het openbaar ministerie bedoelde uitzonderingsgevallen al 
blijkens de wetsgeschiedenis van het huidige artikel 249, tweede lid, Sr buiten de reikwijdte van de 
strafbaarstelling vallen (Kamerstukken II 1988/89, 20930, 5, p. 18). Toegespitst op zorgrelaties 
strekt de strafbaarstelling zich niet uit tot de situatie dat de afhankelijkheidsrelatie bij de seksuele 
handelingen geen enkele rol speelt. Dat is het geval wanneer bij de patiënt sprake is van 
vrijwilligheid en daarbij enige vorm van afhankelijkheid, zoals die in de regel bij een dergelijke 
functionele relatie in meerdere of mindere mate bestaat, niet van invloed is geweest (Hoge Raad 
22 maart 2011, ECLI:NL:HR:2011:BP2630). Ook na de omzetting van zelfstandige strafbaarstelling 
naar strafverzwaringsgrond sluit het onderhavige wetsvoorstel hierbij aan.  
 
In de tweede plaats signaleert het College dat het toenmalige artikel 244, eerste lid, is toegespitst 
op functionele afhankelijkheidsrelaties in het ambtelijke of (semi-)publieke domein. Tegen die 
69 
 

 
(Kamerstukken II 2000/01, 27745, nr. 3). Dit is ook het uitgangspunt van het huidige 
vervolgingsbeleid van het openbaar ministerie in sextingzaken: als sprake is van consensus tussen 
de betrokkenen, de belangen van de betrokkenen door deze vorm van seksualiteit niet geschaad 
zijn en het gedrag kan worden gezien als leeftijdsadequaat, acht het openbaar ministerie 
strafrechtelijk optreden niet opportuun (Aanwijzing kinderpornografie, Stcrt. 2016, 19415).  
 
Blijkens de toelichtende documenten bij de internationale instrumenten waaraan Nederland zich 
heeft gecommitteerd, wordt ook internationaal erkend dat strafrechtelijk optreden in geval van 
sexting niet altijd wenselijk is. Zo is Richtlijn 2011/93/EU volgens de preambule (overweging 20) 
niet van toepassing op het beleid van de lidstaten betreffende seksuele handelingen met onderlinge 
instemming waarbij kinderen betrokken kunnen zijn en die kunnen worden beschouwd als uiting 
van de normale ontdekking van de seksualiteit in het kader van de persoonlijke ontwikkeling. In de 
‘Opinion on child sexually suggestive or explicit images and/or videos generated, shared and 
received by children’ van het Lanzarote Committee staat onder 5:“The voluntary and consensual 
sharing by children among each other of the sexually suggestive or explicit images and/or videos of 
themselves does not amount to “offering or making available, distributing or transmitting, 
procuring, or knowingly obtaining access to child pornography” when it is intended solely for their 
own private use” en onder 7: “Children should only be criminally prosecuted for conduct related to 
“child pornography” as a last resort”. Tot slot noemen de ‘Guidelines regarding the implementation 
of the Optional Protocol to the Convention on the Rights of the Child on the sale of children, child 
prostitution and child pornography’ van de Commissie voor de Rechten van het Kind van 19 
september 2019 (CRC/C/156) onder 67: “An increasing number of children produce sexual images, 
such as representations of their own sexual parts, either exclusively for themselves or to share 
with their boyfriends or girlfriends or a wider group of peers (often through “sexting”). A distinction 
must be made between what the Optional Protocol refers to as “child pornography”, which 
constitutes a criminal offence, and the production by children of self-generated sexual content or 
material representing themselves. The Committee is concerned that the self-generated aspect of 
such material could increase the risk that the child is considered responsible instead of being 
treated as a victim, and underscores that children should not be held criminally liable for producing 
images of themselves.”  
 
Ook ik ben van mening dat sextingzaken een beoordeling per geval vergen, waarbij rekening wordt 
gehouden met de mate van consensus bij de totstandkoming van het beeldmateriaal. Een van de 
aspecten die de politie bij een aangifte of melding in kaart brengt is in hoeverre er sprake is van de 
verspreiding van het materiaal en via welke kanalen. Dit is een van de factoren die een rol kan 
spelen bij de beslissing over de afdoening van de zaak (zie ook ‘Pubers in beeld. Leidraad 
Afdoening sextingzaken’ van het openbaar ministerie en de politie). De beslissing of tot vervolging 
wordt overgegaan is in alle gevallen aan het openbaar ministerie. Die beslissing wordt genomen op 
basis van voornoemd vervolgingsbeleid voor sextingzaken. In voorkomende gevallen, als geen 
sprake is van een gelijkwaardige situatie tussen leeftijdsgenoten en seksueel beeldmateriaal van 
kinderen is verspreid - anders dan door de betrokken jongeren met wederzijdse instemming 
onderling - is strafrechtelijke vervolging op grond van het voorgestelde artikel 252 mogelijk en op 
aangifte aangewezen.  
 
Verder merken de leden van de VVD-fractie op dat zij niet tot doel hebben dat vijftienjarigen die 
overgaan tot het uitwisselen van seksueel beeldmateriaal in alle gevallen zwaar worden bestraft 
met lange taakstraffen of jeugddetentie, maar wel dat er bijvoorbeeld in overleg met politie, 
ouders en verzorgers en Bureau Halt duidelijk wordt gemaakt dat er serieuze gevaren kleven aan 
sexting. De leden vragen dan ook of Bureau Halt wordt ingeschakeld wanneer de politie constateert 
dat er vrijwillige sexting heeft plaatsgevonden tussen jongeren onderling, in de leeftijd twaalf tot 
zestien jaar. 
   
Graag verwijs ik deze leden naar mijn reactie op voorgaande vraag van de leden van deze fractie. 
In de gevallen van vrijwillige sexting tussen jongeren onderling waarin op basis van het in dat 
antwoord genoemde vervolgingsbeleid wordt besloten dat niet tot vervolging wordt overgegaan, zal 
71 
 

 
 
B 
 
De leden van de ChristenUnie-fractie vragen of het nieuwe artikel 253 onder het algemene deel 
van de bepaling in artikel 14b Sr mag worden geschaard en, als dat niet het geval is, of de 
regering het wenselijk acht ook artikel 253 op te nemen in 14b Sr.  
 
Voor artikel 253 (bijwonen van een kinderpornografische voorstelling) geldt evenals voor artikel 
252 (kinderpornografie) dat de mogelijkheid om bij een geheel of gedeeltelijk voorwaardelijke straf 
een proeftijd van ten hoogste tien jaren op te leggen voor dat delict niet zonder meer bestaat 
omdat niet noodzakelijkerwijs sprake hoeft te zijn van een misdrijf dat gevaar veroorzaakt voor de 
onaantastbaarheid van het lichaam van een of meer personen. Dit wetsvoorstel maakt een langere 
proeftijd van tien jaar wel mogelijk voor plegers van kinderpornografie door aan artikel 14b, 
tweede lid, Sr, toe te voegen dat voor de toepassing van dit artikel onder gericht zijn tegen of 
gevaar veroorzaken voor de onaantastbaarheid van het lichaam van een of meer personen mede 
wordt begrepen het misdrijf, bedoeld in artikel 252. Reden hiervoor is dat het in de praktijk 
voorkomt dat plegers van dit misdrijf op veel langere termijn dan drie jaren recidiveren en dat 
veroordeelden bij ernstig recidivegevaar langere begeleiding en controle door de reclassering 
dienen te kunnen krijgen. Hiermee wordt tevens aangesloten bij artikel 14b, derde lid, Sr waarin 
dezelfde voorziening is getroffen voor het misdrijf dierenpornografie. Mij zijn op dit moment geen 
recidivecijfers bekend over het huidige artikel 248c, waarvan artikel 253 de rechtsopvolger is, die 
aanleiding geven tot toevoeging van artikel 253 aan artikel 14b, tweede lid, Sr. Mocht op enig 
moment blijken dat ook voor dit delict geldt dat plegers op veel langere termijn dan drie jaren 
recidiveren dan zal op dat moment moeten worden bekeken of artikel 14b Sr op dit punt moet 
worden aangepast.  
 
H (Wijziging artikel 77ma) 
 
De leden van de VVD-fractie vragen de regering om een nadere onderbouwing van het voorstel het 
taakstrafverbod voor jeugdige daders bij kinderpornografische delicten te schrappen. Zij vragen uit 
welke onderzoeken de noodzaak hiervan is gebleken. Daarnaast vragen deze leden hoe vaak 
jeugdige daders sinds de introductie van het taakstrafverbod zijn veroordeeld voor 
kinderpornografische delicten en uit welke gepubliceerde rechtspraak blijkt dat de rechter in deze 
gevallen liever een kale taakstraf had willen opleggen. Deze leden vragen ook te reageren op het 
WODC-onderzoek waaruit blijkt dat magistraten uit de voeten kunnen met het jeugdsanctierecht 
(E. Huls e.a., Strafmaat en strafdoelen in ernstige jeugd- en adolescentenstrafzaken, Amsterdam: 
WODC 2022). Daarbij vragen zij de regering te reflecteren op het feit dat 61% van alle 
respondenten bij dit WODC-onderzoek heeft aangegeven behoefte te hebben aan een verhoging 
van de maximumduur van jeugddetentie voor jongeren die zware gewelds- en zedenmisdrijven 
plegen en aan te geven waarom deze verhoging voor wat betreft zware zedenmisdrijven niet is 
verwerkt in het wetsvoorstel. 
 
De diversiteit van gedragingen en situaties die onder de strafbaarstelling van kinderpornografie 
(artikel 252) kunnen vallen, is groot. Deze strafbaarstelling bestrijkt naast zeer ernstige situaties 
ook gevallen waarin volgens de wetsgeschiedenis strafrechtelijke aansprakelijkstelling achterwege 
kan of dient te blijven omdat de belangen van de betrokken minderjarigen niet zijn geschaad. Als 
sprake is van het vervaardigen van beeldmateriaal van het eigen lichaam door jongeren en het met 
wederzijdse instemming, voor eigen kennisneming uitwisselen van seksueel beeldmateriaal tussen 
leeftijdsgenoten onderling in een gelijkwaardige situatie – kortgezegd sexting -, is strikt genomen 
sprake van vervaardigen of bezitten van kinderpornografie. Dit terwijl, zoals ik in mijn antwoord op 
eerdere vragen van de leden van de VVD-fractie over sexting heb aangegeven, sexting voor zover 
het plaatsvindt in een gelijkwaardige situatie tussen leeftijdsgenoten en uitsluitend voor 
kennisneming door de betrokkenen is bestemd, kan worden aangemerkt als niet schadelijk 
experimenteergedrag dat past bij de seksuele ontwikkeling van jongeren. Dit maakt dat 
sextingzaken een beoordeling per geval vergen en strafvervolging niet in alle gevallen wenselijk is. 
73 
 

 
 
J 
 
De leden van de ChristenUnie-fractie vragen waarom het huidige artikel 240 Sr (voorgesteld artikel 
151d) dat ook het ongevraagd opsturen van een foto van een geslachtsdeel betreft, beter past in 
Titel V Misdrijven tegen de openbare orde dan in Titel XIV Seksuele misdrijven of in een meer 
overkoepelende zedentitel.   
 
Artikel 151d, de rechtsopvolger van artikel 240 Sr, betreft de ongewenste confrontatie met een 
visuele weergave die aanstotelijk is voor de eerbaarheid of een voorwerp dat aanstotelijk is voor de 
eerbaarheid. Strafbaar is het op een plaats voor het openbaar verkeer bestemd, openlijk 
tentoonstellen of aanbieden van aanstootgevend materiaal of het anders dan op verzoek toezenden 
hiervan. Dit is in strijd met de algemene fatsoensnormen en het kan door degenen die met 
dergelijk materiaal worden geconfronteerd als vervelend of overlastgevend worden ervaren. Zoals 
ik in mijn antwoord op een eerdere vraag van de leden van de ChristenUnie-fractie heb 
aangegeven is de kern van de gedragingen die in de nieuwe Titel XIV Seksuele misdrijven strafbaar 
worden gesteld, dat deze raken aan de lichamelijke en seksuele integriteit van slachtoffers. Bij de 
strafbaarstelling van artikel 151d is dat niet het geval. Daarbij gaat het om ongepaste 
openbaarmaking of ongewenste toezending van aanstootgevend materiaal. Met deze 
strafbaarstelling wordt beoogd dit overlastgevende gedrag te voorkomen. Plaatsing in Titel V 
Misdrijven tegen de openbare orde is daarom passend.  
 
Artikel 151e [240a] 
 
De leden van de SGP-fractie vragen om een motivering voor de leeftijdsgrens van zestien jaar in 
het nieuwe artikel 151e waarmee jongeren worden beschermd tegen schadelijke afbeeldingen, 
voorwerpen of gegevensdragers die afbeeldingen bevatten. Deze leden vragen waarom in dit 
artikel niet – in aansluiting voor de leeftijdsgrens voor kinderpornografie in het huidige artikel 240b 
Sr – is gekozen voor een leeftijdsgrens van achttien jaar.  
 
De strafbaarstelling van het vertonen van een schadelijke visuele weergave aan een persoon 
beneden de leeftijd van zestien jaar (voorgestelde artikel 151e) ziet op visuele weergaves met een 
seksuele of gewelddadige inhoud of strekking. Zoals ik ook in antwoord op vragen van de leden 
van ChristenUnie-fractie heb aangegeven (paragraaf 3.1) fungeert deze strafbepaling als wettelijke 
basis voor de zelfregulering van de audiovisuele branche inzake het toelatingsbeleid van kinderen 
in bioscopen en de verkoop of verstrekking van mediaproducties aan kinderen (Kijkwijzer). Op 
grond van artikel 7, derde lid, van de Grondwet kan de wet het geven van vertoningen toegankelijk 
voor personen jonger dan zestien regelen. Artikel 151e sluit daarbij aan, evenals de Mediawet 
2008. Een verschil met artikel 252 is dat dat artikel onder meer ziet op het vervaardigen, 
aanbieden of openlijk tentoonstellen van visuele weergaves van seksuele aard of met een 
onmiskenbaar seksuele strekking van een kind. Daarbij geldt de leeftijdsgrens van achttien jaar. 
Seksueel beeldmateriaal van kinderen kan een blijvend karakter hebben. Het beeldmateriaal kan al 
dan niet consensueel worden vervaardigd, en vervolgens worden bewaard of verder verspreid. Dit 
kan langdurige gevolgen hebben voor de afgebeelde minderjarige. Daarnaast kunnen 
pornografische afbeeldingen van minderjarigen ook schadelijk zijn voor kinderen in het algemeen 
omdat hiermee een subcultuur in stand kan worden gehouden die seksueel misbruik van kinderen 
bevordert. Doelstelling van de strafbaarstelling van kinderpornografie is dan ook het tegengaan 
van seksueel misbruik van kinderen, de exploitatie daarvan, het aanmoedigen en verleiden van 
kinderen tot seksueel gedrag en van een subcultuur die seksueel misbruik van kinderen bevordert. 
Dat geldt niet voor de strafbaarstelling van het vertonen van een schadelijke visuele weergave aan 
een persoon beneden de leeftijd van zestien jaar. Deze strafbaarstelling dient er (enkel) toe de 
jeugdige die met het materiaal wordt geconfronteerd te beschermen tegen ongewenste 
beïnvloeding. Voor jongeren vanaf zestien jaar geldt dat zij beter in staat worden geacht de 
consequenties van gedrag, waaronder het kijken naar mogelijk schadelijk materiaal, te overzien. 
Indien een visuele weergave of voorwerp aanstotelijk voor de eerbaarheid openlijk wordt 
75 
 

 
dat de wil daartoe bij de ander ontbreekt en die mogelijkheid eenvoudigweg accepteert, voor lief 
neemt (voorwaardelijk opzet). Bij afwezigheid van een bekennende verklaring zal de rechter steeds 
voornamelijk uit de uiterlijke omstandigheden van het geval moeten afleiden of dat opzet bij de 
verdachte aanwezig is geweest. De leden van de VVD-fractie constateren terecht dat in algemene 
zin geldt dat hoe langduriger een bevriezingsreactie is, hoe sterker de aanwijzing is dat de 
verdachte deze reactie zal hebben opgemerkt en het vervolgens doorzetten van seksueel contact 
kan worden aangemerkt als opzetverkrachting. Dat laat vanzelfsprekend onverlet dat in concrete 
gevallen het eindoordeel hierover altijd aan de rechter is. Hetzelfde geldt wanneer een slachtoffer 
weliswaar geen fysieke bevriezingsreactie heeft, maar er anderszins duidelijke signalen van een 
ontbrekende wil bestaan zoals het stoppen met meedoen. Naar gelang die non-responsieve 
houding langer voortduurt, neemt over het algemeen de geloofwaardigheid af van een eventuele 
verklaring van de verdachte dat hij die signalen niet heeft opgemerkt en ‘dacht dat het wel goed 
zou zitten’. Steeds geldt – zoals bij alle opzetmisdrijven – dat zich uitzonderlijke situaties kunnen 
voordoen waarin de rechter vaststelt dat er een contra-indicatie is voor opzet. Die omstandigheid 
zouden er bijvoorbeeld in kunnen zijn gelegen dat het seksueel contact zich aanvankelijk vrijwillig 
ontwikkelde en een zeer kortdurende non-responsieve houding van de ander ten tijde van 
explicietere seksuele handelingen niet door de verdachte is opgemerkt.    
 
Artikelen 240-244 
 
De leden van de ChristenUnie-fractie vragen of zogeheten ruilseks onder schuldverkrachting en 
schuldaanranding valt. De leden geven in dit verband het voorbeeld van een jonge vrouw met 
beperkte middelen die door een rijinstructeur gratis lessen wordt aangeboden in ruil voor seks.  
 
In paragraaf 3.2 van deze nota heb ik naar aanleiding van een gelijksoortige vraag van de leden 
van de CDA-fractie vooropgesteld dat de reikwijdte van de seksuele misdrijven in redelijke 
verhouding moet staan met het fundamentele uitgangspunt van seksueel zelfbeschikkingsrecht. 
Tegen die achtergrond heb ik uitgelegd waarom de delicten aanranding en verkrachting (de 
artikelen 240 tot en met 243) niet in beeld komen bij de enkele omstandigheid dat een persoon 
met een belofte van geld of dienstverlening wordt verleid tot seksueel contact. Dit is anders in 
uitzonderlijke gevallen van ruilseks waarbij iemand seksueel contact initieert in een situatie waarin 
de ander zich in een zodanig afhankelijke positie ten opzichte van diegene bevindt, dat die ander 
redelijkerwijs geen andere keuze heeft dan op het seksaanbod in te gaan.  
 
De leden van de ChristenUnie-fractie schetsen de situatie waarin seksueel contact plaatsvindt 
tussen een rij-instructeur en een jonge vrouw met beperkte middelen, nadat die instructeur gratis 
rijlessen heeft aangeboden in ruil voor seks met haar. Laat ik vooropstellen dat voor rijlessen 
gewoon met geld zou moeten worden betaald. In het gegeven voorbeeld acht ik de handelwijze 
van zo’n rij-instructeur dan ook onbetamelijk en zeer onwenselijk. Een andere vraag is of sprake is 
van aanranding of verkrachting, zo merk ik op in reactie op de aan het woord zijnde leden. In de 
regel zal niet kunnen worden gezegd dat de jonge vrouw zich in een zodanig afhankelijke positie 
ten opzichte van de rij-instructeur bevindt, dat zij redelijkerwijs geen andere keuze heeft dan op 
het seksaanbod in te gaan of redelijkerwijs daaraan geen weerstand heeft kunnen bieden. In die 
gevallen mag worden verwacht dat iemand ervoor kiest bij een andere rij-instructeur rijlessen te 
volgen. Het voorgaande geldt niet wanneer de vrouw behoort tot de leeftijdscategorie zestien tot 
achttien jaar. Jeugdigen in die leeftijdscategorie worden zonder meer beschermd tegen seksueel 
contact na gebruik van verleidingsmiddelen en betaald seksueel contact (vgl. de artikelen 245, 
eerste lid, onder c en d, en 246, eerste lid, onder c en d). 
 
Artikel 244 
 
De leden van de ChristenUnie-fractie lezen in de memorie van toelichting dat misleiding wordt 
genoemd als mogelijke situatie waar de wil tot seksueel contact wordt geacht te hebben ontbroken. 
Deze leden vragen waarom niet ervoor is gekozen om misleiding expliciet in de wettekst op te 
nemen. Verder vragen zij of het niet gebruiken van een voorbehoedsmiddel of het misleiden 
77 
 

 
kunnen – hoewel maatschappelijk onbetamelijk – naar mijn oordeel in redelijkheid niet op één lijn 
worden gesteld met de gedragingen die een vorm van aanranding of verkrachting opleveren.  
 
Artikel 245 
 
De leden van de CDA-fractie vragen hoe de ondergrens van strafrechtelijke aansprakelijkheid op 
grond van het huidige artikel 248b Sr zich verhoudt tot de ondergrens van strafrechtelijke 
aansprakelijkheid op grond van het huidige artikel 273g Sr. 
 
Het bepaalde in artikel 248b Sr, waarop de leden het oog hebben, wordt in het wetsvoorstel 
overgeheveld naar de artikelen 245, eerste lid, onder d en 246, eerste lid, onder d. Het betreft de 
strafbaarstelling van aanranding onderscheidenlijk verkrachting van een kind in de leeftijd van 
zestien tot achttien jaren dat zich tegen betaling voor het desbetreffende seksuele contact 
beschikbaar heeft gesteld. Voor strafbaarheid is niet vereist dat wordt vastgesteld dat bij het 
desbetreffende kind de wil tot seksueel contact heeft ontbroken, zoals ik nader heb toegelicht naar 
aanleiding van een vraag van de leden van de PvdA- en GroenLinks-fractie (paragraaf 3.2). De 
strafrechtelijke aansprakelijkheid strekt zich dus ook uit tot gevallen waarin het kind in de 
genoemde leeftijdscategorie zich vrijwillig beschikbaar stelt voor betaald seksueel contact. Bij 
elkaar genomen biedt het samenstel van de artikelen 245 en 246 ruime strafrechtelijke 
bescherming aan kinderen in de leeftijd van zestien tot achttien jaren tegen commercieel seksueel 
contact. 
  
De aan het woord zijnde leden vragen naar de verhouding van die seksuele misdrijven met de 
strafbaarstelling van artikel 273g Sr. Laatstgenoemde strafbepaling is ingevoerd met de Wet 
strafbaarstelling misbruik prostituees die slachtoffer zijn van mensenhandel (Stb. 2021, 467). Deze 
strafbaarstelling strekt specifiek tot bescherming van slachtoffers van mensenhandel – 
meerderjarig (eerste lid) of minderjarig (tweede lid) – in het kader van sekswerk. Voor 
strafbaarheid is vereist dat de klant betaald seksueel contact heeft met een persoon van wie 
diegene weet of ernstige reden heeft om te vermoeden dat die persoon zich vanuit een kwetsbare 
situatie die de gelegenheid tot uitbuiting geeft (uitbuitingssituatie) daarvoor beschikbaar stelt. Op 
dit punt verschilt de delictsomschrijving – en dus ook de bewijslast – van het misdrijf van het 
huidige artikel 248b Sr. De kern van de strafwaardigheid ligt bij het laakbare gebruik van de 
uitbuitingsituatie waarin een slachtoffer van mensenhandel zich bevindt (Kamerstukken II 
2014/15, 34091, nr. 5, p. 16).  
 
Artikel 247 
 
De leden van de ChristenUnie-fractie vragen of ook een achttien- of bijvoorbeeld negentienjarige 
onder de uitzondering in de voorgestelde artikelen 247, derde lid, en 251, tweede lid, zou kunnen 
vallen en, als dat het geval is, waarom dit wenselijk wordt geacht.  
 
Graag verwijs ik de leden van de ChristenUnie-fractie naar mijn antwoord op vragen van de leden 
van de D66-fractie over de strafuitsluitingsgrond voor seksueel contact in een gelijkwaardige 
situatie tussen leeftijdsgenoten (paragraaf 3.3).  
 
Artikel 251 
 
De leden van de ChristenUnie-fractie vragen om een nadere onderbouwing voor de leeftijdsgrens 
van zestien jaar in het voorgestelde artikel 251. Daarbij vragen zij of een uitbreiding voor zestien- 
en zeventienjarigen mogelijk is in de gevallen genoemd in het voorgestelde artikel 245, eerste lid.  
 
Voor de strafbaarstelling van seksuele benadering is aangesloten bij de algemene grens voor 
seksuele meerderjarigheid, waarvoor de leeftijdsgrens geldt van zestien jaar. Kinderen jonger dan 
zestien jaar worden, anders dan oudere kinderen en volwassenen, vanwege hun leeftijd 
onvoldoende in staat geacht om hun lichamelijke en seksuele integriteit volledig zelf te bewaken en 
79 
 

 
tussen de zestien en achttien jaar (artikel 245, eerste lid, onder d Sr). Bij seksueel contact met 
kinderen onder de zestien jaar vormt het betalingsaspect een strafverzwarende omstandigheid 
(artikel 254, eerste lid, onder e). Gevallen van seksuele uitbuiting zijn in Nederland strafbaar als 
mensenhandel, waarvan de strafbaarstelling is opgenomen in artikel 273f Sr. Per 1 januari 2022 
kunnen ook klanten van sekswerkers op grond van artikel 273g Sr strafbaar zijn, wanneer zij – 
kort gezegd – weten of ernstige reden moeten hebben om te vermoeden dat de desbetreffende 
sekswerker slachtoffer is van mensenhandel. Deze strafbaarstelling heeft als doel om bij te dragen 
aan het vergroten van de bewustwording en de alertheid van klanten ten aanzien van situaties 
waarin een sekswerker zich onder een daadwerkelijke uitbuitingssituatie beschikbaar stelt voor 
seksuele diensten. Om klanten te informeren startte het ministerie van Justitie en Veiligheid de 
campagne 'Niet alles is wat het lijkt'. De uitgebreide communicatiecampagne over verantwoord 
klantengedrag had als doelstelling om te voorzien in feitelijke achtergrondinformatie en het bieden 
van handelingsperspectief voor klanten. 
 
De leden van de SP-fractie vragen of het voorgestelde artikel 254, tweede lid, onder 2, ook 
medewerkers van vreemdelingenvoorzieningen betreft, zoals in de sobere opvang van 
overlastgevende asielzoekers, en waarom dat wel of niet het geval is. 
 
Artikel 254, eerste lid, onderdeel b, bevat een strafverzwaringsgrond voor de verschillende 
delictsvormen van aanranding en verkrachting (artikelen 240 tot en met 243) bij aanwezigheid van 
een functionele afhankelijkheidspositie. Subonderdeel 2° betreft de functionele 
afhankelijkheidspositie van personen die zijn opgenomen of worden behandeld in een gevangenis 
of vergelijkbare inrichting, in zorginstellingen en overige instellingen van maatschappelijke zorg. 
Tot deze instellingen is dit subonderdeel beperkt. Asielzoekers, ook overlastgevende asielzoekers 
die in een Handhaving en Toezichtlocatie (HTL) verblijven omdat zij in een regulier 
asielzoekerscentrum (azc) ernstige overlast hebben veroorzaakt, zijn geen gedetineerden die een 
vrijheidsstraf ondergaan en zij verblijven dan ook niet in een penitentiaire inrichting. Een 
asielzoekerscentrum is ook geen zorginstelling of instelling van maatschappelijke zorg. Asielzoekers 
verblijven in een vreemdelingenvoorziening in afwachting van de asielprocedure, niet omdat ze een 
(medische) behandeling of andere vorm van zorg ondergaan. Dat betekent niet dat de 
strafverzwaringsgrond niet van toepassing kan zijn als een medewerker van een 
vreemdelingenvoorziening een seksueel misdrijf begaat tegen een daar verblijvende asielzoeker. 
Als een asielzoeker die aan het gezag is onderworpen van een ambtenaar die werkzaam is in de 
vreemdelingenvoorziening of aan de waakzaamheid van die ambtenaar is toevertrouwd, door de 
ambtenaar zou worden aangerand of verkracht, is op grond van subonderdeel 1˚ de 
strafverzwaringsgrond van toepassing.  
 
ARTIKEL II 
 
De leden van de SGP-fractie vragen hoe aan slachtoffers moet worden uitgelegd dat zij voor de 
schuldvarianten van aanranding of verkrachting geen spreekrecht krijgen en vragen of het 
toevoegen van de voorgestelde artikelen 240 en 242 Sr aan artikel 51e, eerste lid, Sv 
heroverwogen kan worden zodat deze slachtoffers in deze gevallen ook spreekrecht krijgen.  
 
De leden van de SGP-fractie gaan er ten onrechte van uit dat slachtoffers van de schuldvarianten 
van aanranding of verkrachting geen spreekrecht krijgen. Aan artikel 51e, eerste lid, van het 
Wetboek van Strafvordering, waarin het spreekrecht van slachtoffers, ouders of verzorgers en 
nabestaanden ter terechtzitting is geregeld, wordt een aantal nieuwe misdrijven toegevoegd 
waarop naar de wettelijke omschrijving een gevangenisstraf van minder dan acht jaar is gesteld 
(artikel II, onderdeel A). 
 
 
 
 
81 
 

