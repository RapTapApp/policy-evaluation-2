36217 
Wijziging van de Gemeentewet, de Wet openbare lichamen Bonaire, Sint 
Eustatius en Saba en enkele andere wetten in verband met uitbreiding 
van de sluitingsbevoegdheid van de burgemeester en de gezaghebber ter 
handhaving van de openbare orde en om enkele omissies te herstellen 
 
NOTA NAAR AANLEIDING VAN HET VERSLAG 
 
Met belangstelling nam ik kennis van het verslag van de vaste commissie voor Justitie en 
Veiligheid. Hieronder ga ik, mede namens de Minister van Binnenlandse Zaken en 
Koninkrijksrelaties, in op de gestelde vragen, die ik nummer en veelal samenvat. Bij de 
beantwoording houd ik zo mogelijk de volgorde aan van het verslag. Waar leden van meer fracties 
een vraag stelden over een samenhangend onderwerp, beantwoord ik vragen gezamenlijk (en wijk 
ik, met vermelding, af van de volgorde van het verslag) of verwijs ik. 
 
I. ALGEMEEN 
1. De leden van de ChristenUnie-fractie vragen hoe de regering het wetsvoorstel weegt tegen het 
principe dat bestuursrecht niet in plaats van strafrecht ultimum remedium moet zijn. 
Het strafrechtelijk ultimum-remediumbeginsel is gemunt toen het Wetboek van Strafrecht tot stand 
kwam. Het betekent dat onrecht alleen strafbaar wordt gesteld als het niet op andere wijze 
1
behoorlijk valt te bestrijden. Een woning beschieten is onrecht, is strafbaar en vraagt om 
strafrechtelijk onderzoek en vervolging. Maar het verstoort óók het ordelijk verloop van het 
gemeenschapsleven ter plaatse: de openbare orde. Mensen moeten veilig over straat kunnen en 
niet met angst binnen zitten. Wapenbezit kan de openbare orde eveneens verstoren. Het 
wetsvoorstel introduceert een specifieke, bestuursrechtelijke bevoegdheid voor de burgemeester 
2
en gezaghebber. Is sluiting in dergelijke gevallen noodzakelijk ter bescherming van de openbare 
orde, dan hoeven zij niet meer, zoals nu, terug te vallen op de algemeen geformuleerde 
noodbevelsbevoegdheid. Waar de officier van justitie gaat over opsporing en vervolging van 
strafbare feiten, is het de bestaande wettelijke taak van de burgemeester de openbare orde te 
handhaven. Eerder concludeerde de Afdeling advisering van de Raad van State (Afdeling 
advisering) al dat het voorkómen van criminaliteit die de openbare orde verstoort, vanouds mede 
3
tot die taak hoort. Mijn ambtsvoorganger schreef naar aanleiding hiervan: uitbreiding van de rol of 
bevoegdheden van de burgemeester om ondermijning tegen te gaan, buiten de openbareordetaak 
of leidend tot vermenging van de rollen van de burgemeester en de officier van justitie, is niet aan 
4
de orde. Het onderhavige wetsvoorstel is ook strikt verbonden met die taak en het kunnen 
waarmaken ervan. Het gaat niet om ernstig geweld of wapenbezit als zodanig, maar om de 
verstoring van de openbare orde die daar het gevolg van is. De burgemeester opereert niet met 
strafrecht en moet voor zijn wettelijke taakvervulling beschikken over passende, 
bestuursrechtelijke instrumenten. De voorgestelde bestuursrechtelijke bevoegdheid komt dus naast 
het strafrecht, met eigen toepassingseisen, een eigen doelstelling en eigen waarborgen, en is geen 
nieuw laatste redmiddel in plaats van het strafrecht. 
 
                                                                 
1
 Handelingen II 1880/81, nr. 10, p. 100. 
2
 Voor de leesbaarheid wordt hierna veelal alleen “burgemeester” en “gemeente” geschreven. Daaronder 
worden dan tevens de gezaghebber en de openbare lichamen Bonaire, Sint Eustatius en Saba begrepen, tenzij 
het tegendeel uit de tekst blijkt. 
3
 “De rol van gemeenten in de bestuurlijke en integrale aanpak van ondermijning”, bijlage bij Kamerstukken II 
2018/19, 29911, nr. 223, p. 4. 
4
 Kamerstukken II 2018/19, 29911, nr. 244, p. 5. 
1 
 

verband met het doel van de handhaving van de openbare orde, namelijk om een verstoring 
onmiddellijk te herstellen of een dreiging daartoe af te wenden. Op de vraag van de leden van de 
SP-fractie waarom noodzakelijk is dat de burgemeester zich buigt over de vraag of een pand moet 
worden gesloten als daar bijvoorbeeld vuurwerk of een wapen is gevonden, antwoord ik dat ook 
het aantreffen van een wapen de openbare orde kan verstoren. Ik wijs hen wat betreft vuurwerk 
nog op antwoord 34. Ik wijs verder graag op antwoord 1, over het naast elkaar bestaan van straf- 
en bestuursrecht, en antwoord 2, waar het gaat over het afwegingskader voor nieuwe 
bevoegdheden en de wetenschappelijke opvatting over de toebedeling van deze bevoegdheid aan 
de burgemeester. 
De openbareordetaak van de burgemeester staat naast die van de officier van justitie om strafbare 
feiten op te sporen en te vervolgen en van de rechter om verdachten te berechten. Om die reden 
wil ik ook niet spreken van de burgemeester als sheriff. Een rol voor de officier van justitie of de 
rechter-commissaris zou betekenen dat vermenging optreedt van straf- en bestuursrechtelijke 
taken en bevoegdheden en dat is ongewenst. Overigens kan een belanghebbende met spoed bij de 
voorzieningenrechter om schorsing vragen van een sluitingsbesluit, die vervolgens zal toetsen of 
aan de wettelijke criteria en het evenredigheidsbeginsel is voldaan, zodat in de nodige 
onafhankelijke rechtsbescherming is voorzien. De politietaak is onder meer te zorgen voor 
11
daadwerkelijke handhaving van de rechtsorde, ondergeschikt aan het bevoegd gezag. Ik vind 
het, mede vanuit democratisch en rechtsstatelijk oogpunt, niet goed als de politie zelf zou beslissen 
over sluiting van een pand. Uit de consultatiereacties van NGB, VNG, Bureau Regioburgemeesters 
en de eilandsbesturen van Bonaire, Sint Eustatius en Saba maak ik op dat zij niet vinden dat 
problemen op het bord van het lokaal gezag worden gegooid, zoals de leden van de SP-fractie 
stellen. Zij onderschrijven immers de noodzaak van het wetsvoorstel, stemmen er van harte mee 
in of onderschrijven het volmondig. 
De kritiek dat feitelijk sprake is van een straf, is – om bij de door de leden van de SP-fractie 
genoemde term te blijven – fundamenteel gezien onjuist vanwege precies de reden die zij noemen: 
sluiting of onteigening ís geen straf. Straf wordt opgelegd nadat iemand schuldig is bevonden aan 
een misdraging en als iemand een verwijt treft. Met straf wordt beoogd dat door die persoon 
begane onrecht te vergelden, de gestrafte dader en anderen ervan te weerhouden het nog eens te 
doen, die norm in te prenten en slachtoffers genoegdoening te geven. Van dit alles is bij een 
sluitingsbesluit of onteigening geen sprake: de burgemeester gaat niet op de stoel zitten van de 
strafrechtelijke autoriteiten en beschuldigt iemand niet, beoogt hem geen leed toe te brengen en 
dient slechts het doel van handhaving van de openbare orde. In lijn met de rechtspraak van het 
Europees Hof voor de Rechten van de Mens (EHRM) heeft de Afdeling bestuursrechtspraak van de 
Raad van State (Afdeling bestuursrechtspraak) voor sluitingsbesluiten van burgemeesters op grond 
van artikel 13b Opw verder al vaker geoordeeld dat ook Europeesrechtelijk geen sprake is van een 
“criminal charge”. Het EHRM kijkt bij de beoordeling of een maatregel bestraffend is overigens niet 
alleen hoe de wetgever die maatregel kwalificeert. Het gaat dus niet aan iets “bestuursrechtelijk” 
te noemen en ondertussen iets strafrechtelijks te doen. Het EHRM kijkt er ook naar of een 
overtreding aan de orde is en wat het doel van de maatregel is, alsmede hoe zwaar een maatregel 
is. In paragraaf 4.4 van de memorie van toelichting ging de regering daarop verder in. 
Het voorgaande neemt niet weg dat sluiting of onteigening een ingrijpende bevoegdheid is en dat 
ik me realiseer hoe een bewoner of eigenaar dit kan ervaren. Mede redengevend voor de conclusie 
dat hier geen sprake is van een straf maar van een bevoegdheid ter handhaving van de openbare 
orde, is dat geen bevoegdheid wordt voorgesteld waarbij van het bestuur wordt vereist dat het een 
punitief oordeel velt, bijvoorbeeld over schuld of gepleegde misdragingen. Anderzijds kan ditzelfde 
gegeven een gevoel van onrechtvaardigheid teweegbrengen. Een besluit kan immers onder 
omstandigheden worden opgelegd aan iemand die niet zelf de openbare orde verstoorde, maar die 
                                                                 
11
 De officier van justitie of procureur-generaal bij de strafrechtelijke handhaving van de rechtsorde, dan wel de 
burgemeester of gezaghebber bij de handhaving van de openbare orde en de uitvoering van de 
hulpverleningstaak (artikelen 11, eerste lid, en 12, eerste lid, van de Politiewet 2012 en 16, eerste lid, en 17, 
eerste lid, van de Rijkswet politie van Curaçao, van Sint Maarten en van Bonaire, Sint Eustatius en Saba ). 
3 
 

plaatse. Dat is verstoord als ter plekke daadwerkelijk effect waarneembaar is op het openbare 
leven. Er is vanzelfsprekend geen sprake van een ordelijk verloop als kogels over straat vliegen of 
een handgranaat aan de gevel wordt gehangen. Concreet betekent dit ook dat als er feiten of 
omstandigheden zijn die bijvoorbeeld een liquidatie bij iemand thuis zeer reëel maken, kan worden 
ingegrepen – mits proportioneel en subsidiair – om de omgeving daar veilig te houden. Dit gebeurt 
nu met een noodbevel. Het voorstel is een specifieke grondslag te creëren, zoals ook wordt vereist 
door het beperkingenregime van de Grondwet. 
Door (kenbare) sluiting is voor iedereen, ook de kwaadwillende, duidelijk dat daar niemand is en 
dit kan verstoring van de openbare orde ter plekke voorkomen, omdat iemand zijn plan er niet 
uitvoert of herhaalt. Ik wijs ook op een uitspraak van de Afdeling bestuursrechtspraak die in dat 
geval het standpunt van de burgemeester aanvaardde dat het enkele feit dat de woning in gebruik 
13
was, criminelen aantrok (die daar een aanslag wilden plegen). Alsmede op twee uitspraken 
waarin zij in verband met de evenredigheidstoets oordeelde dat sluiting een geschikte maatregel is 
14
om bescherming van de openbare orde te bereiken. De regering ging in haar reactie op de NVvR 
in paragraaf 7.3.1 van de memorie van toelichting ook in op de vraag van effectiviteit. 
Na een incident kan sluiting eveneens een nieuwe of verdere verstoring van de openbare orde 
voorkomen. Het voorgaande geldt bijvoorbeeld ook als een liquidatie bij een poging bleef en in de 
buurt herhaling dreigt. Dit laat onverlet dat in bepaalde gevallen sluiting achterwege kan blijven, 
bijvoorbeeld als volstaat dat één bewoner (tijdelijk) niet meer thuis is of andere maatregelen 
worden getroffen. Door een incident kunnen buurtbewoners zich bovendien ernstig, grootschalig of 
lange tijd onveilig of angstig voelen. Zij leven daar en maakten bijvoorbeeld mee dat kogels over 
straat vlogen toen hun buurman werd beschoten met een automatisch geweer, op weg van de auto 
naar huis, en kogels ook bij buren en in auto’s insloegen, terwijl die buurman enige tijd later thuis 
15
kogelwerend glas plaatst en weer zijn intrek neemt. Door een woning tijdelijk te sluiten, kan de 
burgemeester die maatschappelijke rust proberen te herstellen of waarborgen. Buurtbewoners 
weten dan: daar is niemand, iedereen weet dat, ik kan er gerust voorbijgaan. Anderzijds, het kan 
ook zo zijn dat na enige schrik het leven in de wijk snel zijn loop herneemt. Dan draagt sluiting niet 
bij aan het voorkómen van verdere verstoring van de openbare orde. Kijkend naar de voorgestelde 
c-grond (wapenvondst) kan sluiting bijvoorbeeld zijn aangewezen bij ernstig te vrezen 
herbewapening door een bewoner, indien daardoor de openbare orde in het geding is. Niet elk 
aangetroffen wapen levert echter (ernstige vrees voor) openbareordeverstoring rond de woning op. 
Met name niet omdat een wapen dat daarvoor vatbaar is, in beslag wordt genomen. Enkele 
aanwezigheid volstaat niet voor het aannemen van openbareordeproblemen (ik verwijs naar de 
16
memorie van toelichting en antwoord 39) en dan kan sluiting niet bijdragen aan het voorkómen 
daarvan. 
Het kan ten slotte zo zijn dat, zoals de korpschef opmerkt, een openbareordeprobleem verplaatst 
met de bewoner naar elders. Dit is onderkend in paragraaf 7.3.3 van de memorie van toelichting. 
Daar heeft de bevoegde burgemeester in dat geval een nieuwe afweging te maken. Het 
wetsvoorstel strekt niet tot bescherming van bewoners zelf. Voor bescherming van mensen gelden 
beveiligingsmogelijkheden, bijvoorbeeld in het kader van het Stelsel bewaken en beveiligen. Ik wijs 
hier tevens op antwoord 23. 
 
                                                                 
13
 ABRvS 9 december 2020, ECLI:NL:RVS:2020:2839, r.o. 3.8. 
14
 ABRvS 20 april 2022, ECLI:NL:RVS:2022:1136, r.o. 5.2, en 23 november 2022, ECLI:NL:RVS:2022:3385, r.o. 7.2. 
15
 Rb. ’s-Hertogenbosch (vzr.) 25 februari 2011, ECLI:NL:RBSHE:2011:BP9061 en “Mitrailleurschoten gelost op 
huis Eindhoven”, omroepbrabant.nl/nieuws/722883/mitrailleurschoten-gelost-op-huis-eindhoven (28 
november 2010). 
16
 Kamerstukken II 2022/23, 36217, nr. 3, p. 48-49. 
5 
 

Tegelijkertijd ziet de regering in dat burgemeesters behoefte kunnen hebben aan concrete 
toelichting over en ondersteuning in de toepassing van een nieuwe bevoegdheid. Daarom zal het 
Centrum voor Criminaliteitspreventie en Veiligheid (CCV) hen in de toepassing daarvan 
ondersteunen. Het wordt hiervoor gefinancierd door het Ministerie van Justitie en Veiligheid. 
Daarbij wordt meegenomen wanneer en hoe de voorgestelde bevoegdheid kan worden ingezet. De 
ondersteuning zal in ieder geval bestaan uit het onderhouden van een netwerk van gemeenten 
waarin vragen en ervaringen kunnen worden gedeeld, opzetten van een digitaal webdossier op de 
website van het CCV en maken van een handreiking voor de toepassing van de bevoegdheid. Ik 
meen dat deze kennisuitwisseling ook bijdraagt aan inzicht bij burgemeesters hoe hun collega’s 
min of meer vergelijkbare of juist van hun casus afwijkende situaties behandelen. 
 
8. De leden van de SP-fractie lazen dat de regering mogelijk wil maken dat een pand dat is 
gesloten op grond van artikel 13b Opw, kan worden onteigend. Zij vragen of niet eerst onterechte 
artikel 13b Opw-sluitingen moeten worden voorkomen voordat wordt gedacht over dat 
verstrekkendere middel en of de regering hiermee geen problemen verwacht. In verband met 
paragraaf 4.3, over het recht op eigendom, vragen de leden van de SGP-fractie in hoeverre 
onteigening aan de orde kan zijn en is geweest in situaties waarin eigenaren zonder hun toedoen 
slachtoffer werden van ernstige criminaliteit in en rond hun woning.  
Onteigening is al ruim twintig jaar wettelijk mogelijk na sluiting van een pand waar in drugs wordt 
gehandeld of drugs voor de handel aanwezig zijn. De onteigeningsmogelijkheid kwam tot stand op 
23
initiatief vanuit uw Kamer, die haar met algemene stemmen aanvaardde. Voor onteigening 
gelden strenge inhoudelijke eisen. De eerste stap is de sluiting. Als na sluiting de problematiek 
toch voortduurt, bestaat de mogelijkheid om het pand verplicht in beheer of gebruik te geven aan 
het bevoegd gezag of bijvoorbeeld een woningcorporatie of een derde om de problematiek te 
staken. Pas als dit verplicht beheer of gebruik door een ander evenmin uitzicht geeft op het 
duurzaam ophouden van overtreding van de Opiumwet, kan de onteigeningsbevoegdheid aan de 
24
orde zijn. Ook geldt een strenge procedure, met onder meer openbare voorbereiding, zienswijzen 
25
en advies van de Afdeling advisering. Wat de regering nu voorstelt, is om – onder dezelfde 
voorwaarden – te kunnen onteigenen bij growshops, drugslaboratoria in aanbouw en 
26
versnijdingspanden, die de wetgever in 2019 onder het bereik van artikel 13b Opw bracht. Toen 
was blijkens de wetsgeschiedenis beoogd tevens de bestaande vervolgstappen mogelijk te maken, 
maar dat is wetstechnisch per ongeluk niet doorgevoerd. Dit wil de regering herstellen. Het 
voorstel is het wettelijk systeem logisch te completeren, dat destijds vanuit uw Kamer is 
geïnitieerd. Onteigening is niet aan de orde geweest in de door de leden van de SGP-fractie 
genoemde situaties. Tegen die achtergrond acht ik het niet realistisch dat in de toekomst eigenaren 
worden onteigend die met een sluiting te maken kregen, maar van onbesproken gedrag zijn. 
 
9. De leden van de SP-fractie vragen voorts hoe de regering ervoor gaat zorgen dat sluiting en 
onteigening van panden op basis van artikel 13b Opw alleen als ultimum remedium worden 
ingezet. 
Eind 2021 is met uw Kamer gecorrespondeerd over artikel 13b Opw. Deze leden stelden toen ook 
27
vragen over de inzet ervan als ultimum remedium. In de beantwoording is onder meer 
aangegeven dat sluiting volgens de wetgever ultimum remedium is en pas speelt als minder 
ingrijpende middelen niet hetzelfde bereiken. Dit is het subsidiariteitsbeginsel. Burgemeesters 
                                                                 
23
 Handelingen II 2000/01, nr. 40, p. 3195. 
24
 Artikel 77, eerste lid, aanhef en onder 7°, van de onteigeningswet (Ow) in samenhang met artikel 13b, 
tweede lid en onder b, Wonw. 
25
 Artikel 77, vierde lid, in verband met 78 e.v. Ow. 
26
 Dus de gevallen van artikel 13b, eerste lid, aanhef en onder b, Opw. 
27
 Kamerstukken II 2021/22, 34763, nr. 15, vragen 38-41. 
7 
 

te maken krijgen, of daar geen wettelijke garantie voor moet komen en of niet méér billijk is dan 
wijzen op eigen verantwoordelijkheid. 
De NVvR gaf terecht aan dat inbreuken op grondrechten vragen om adequate inkadering. Ook de 
Afdeling advisering acht de grondwettelijke noodzaak hiervoor aangewezen, en stelt tevens vast 
32
dat het wetsvoorstel erin voorziet. 
Ik begrijp dat de leden van deze fracties spreken van “onschuldig” of “slachtoffer”. Vooropgesteld: 
als iemands woning wordt beschoten, ís diegene slachtoffer van ernstig geweld. Zowel wanneer die 
persoon van onbesproken gedrag is, zoals een inwonend minderjarig kind, als wanneer hij in 
criminele kringen verkeert. Niet die persoon, maar de schutter verstoort de openbare orde. (Ernstig 
te vrezen) openbareordeverstoring is het criterium voor de bevoegdheid. Niet of een bewoner de 
wet overtreedt of een verwijt treft. Dat is ook niet zo bij toepassing van vergelijkbare 
33
burgemeestersbevoegdheden. Ik benadruk dus dat het voor de handhaving van de openbare orde 
niet nodig is dat de burgemeester vaststelt of iemand schuldig is aan een strafbaar feit of niet, 
omdat het (dreigende) effect op het openbare leven bepalend is. Bij de focus op schuld zou de 
burgemeester zich op strafrechtelijk terrein begeven. Zeker als de bevoegdheid, zoals de NVvR 
adviseert en waarnaar de leden van de leden van de GroenLinks- en PvdA-fracties vragen, zou 
worden verbonden aan aanwijzingen (al dan niet (vertrouwelijke) CIE-informatie) dat geweld in 
relatie staat tot georganiseerde en ondermijnende criminaliteit. De regering stelt een bevoegdheid 
voor die strikt is gerelateerd aan de taak van de burgemeester om de openbare orde te 
handhaven. Ik verwijs naar antwoord 1. Hiermee zou botsen dat hij moet vaststellen dat ernstig 
geweld is gerelateerd aan georganiseerde en ondermijnende criminaliteit, bijvoorbeeld via het 
Team Criminele Inlichtingen. De burgemeester moet dan opsporen of rechercheren, omdat hij de 
relatie met georganiseerde en ondermijnende criminaliteit moet aantonen. Dan zou ten onrechte 
niet meer uitsluitend bepalend zijn welk effect ernstig geweld heeft, namelijk dat het 
gemeenschapsleven ter plaatse niet meer ordelijk verloopt, doordat de kogels over straat vliegen 
of een wijk volop in beroering is. Voor de veiligheid en onrust in de buurt maakt het bovendien 
weinig uit of een woning wordt beschoten omdat de bewoner in de drugswereld of een motorbende 
zit – georganiseerde en ondermijnende criminaliteit – of omdat hij anderszins delinquent was. Zulk 
onderzoek zou ook de lat te hoog leggen en de slagkracht in de handhaving van de openbare orde 
tenietdoen. Het is niet altijd op korte termijn duidelijk waarom iets gebeurt. Soms wórdt dat niet 
duidelijk. Of aanwijzingen zijn niet te delen vanwege zwaarder wegende strafrechtelijke 
onderzoeksredenen. Als de burgemeester de zaak eerst moet herleiden tot georganiseerde en 
ondermijnende criminaliteit, daar de tijd voor moet nemen of er niet in slaagt, kan hij zijn 
wettelijke taak niet waarmaken om de openbare orde onmiddellijk te handhaven. 
Onder omstandigheden kan de openbare orde worden gediend met een besluit dat een ander treft 
dan degene die de openbare orde verstoort, zoals de schutter doet. Bijvoorbeeld iemand die 
aanleiding is voor het schieten of een (mede)bewoner. Een voorbeeld is een situatie in ’s-
Hertogenbosch, waar een gezin werd opgeschrikt door een explosie en de politie rekening hield 
met een vergissing. Dit mede na een nieuwe explosie bij een woning verderop, kennelijk in een 
parallelle straat met hetzelfde huisnummer, waar een vrouw woont die criminele historie heeft, met 
34
een partner die wordt genoemd als oprichter van een motorbende. De burgemeester stelde rond 
de eerstbedoelde woning cameratoezicht in. Voor de laatstbedoelde woning legde hij de 
bewoonster en haar partner een gebiedsverbod op en die woning, waar ook kinderen woonden, 
35
sloot hij per noodbevel. De burgemeester beëindigde het gebiedsverbod en de sluiting na een 
                                                                 
32
 Kamerstukken II 2022/23, 36217, nr. 4, p. 3. 
33
 Vgl. ABRvS 28 augustus 2019, ECLI:NL:RVS:2019:2912, r.o. 4.2.1. 
34
 “Onderzoek naar explosie woning; getuigen gezocht” en “Explosie woning aan Stapelen in ’s -Hertogenbosch, 
politie.nl (27 en 30 juli 2022); “Aanslag Den Bosch waarschijnlijk bedoeld voor huis van vriendin Klaas Otto” en 
“Explosies en gebiedsverboden in Den Bosch: dit is wat we nu weten”, omroepbrabant.nl (27 juli en 1 augustus 
2022). 
35
 Extra raadsinformatiebulletin week 30-2022, s-hertogenbosch.raadsinformatie.nl (2 augustus 2022). 
9 
 

waarbij in ieder geval een handreiking wordt opgesteld over de toepassing van de bevoegdheid. 
Hoewel het niet zo is dat altijd slechts tot woningsluiting kan worden overgegaan indien deze 
gepaard gaat met het aanbieden van andere woonruimte, moet de burgemeester oog hebben voor 
onderdak en kan het onder omstandigheden zo zijn dat sluiting onevenredig is en daartoe dus niet 
kan worden overgegaan, ook al is aan de formele vereisten van artikel 174a Gemw voldaan. Dat 
kan zich zelfs voordoen in de situatie dat een woning eigenlijk zou moeten worden gesloten 
vanwege dreigend gevaar voor de openbare orde. Kan iemand door sluiting niet in zijn woning en 
kan hij zich niet anderszins redden, dan gelden ten slotte de gewone regels over 
(maatschappelijke) opvang. 
 
11. Als over bewoners al ernstige signalen bekend zijn over openbareorderisico’s, dan zijn – zo 
antwoord ik op nadere vragen van de leden van de fracties van GroenLinks en PvdA – soms 
andere maatregelen mogelijk om verstoring van de openbare orde te voorkomen. 
Dit hangt af van de zaak. Bijvoorbeeld beveiligingsmaatregelen, zoals in het kader van het Stelsel 
bewaken en beveiligen of een getuigenbeschermingsprogramma, dan wel extra politie-aandacht, 
bijvoorbeeld in de vorm van surveillance. Ook is onder omstandigheden een maatregel denkbaar 
als cameratoezicht of kan worden overwogen of tijdelijk vrijwillig verblijf van een of meer bewoners 
elders, voldoende oplossing biedt. Het is aan de burgemeester dit af te wegen en te bespreken in 
het driehoeksoverleg waaraan de officier van justitie en de politiechef deelnemen. In het besluit 
moet worden gemotiveerd waarom de handhaving van de openbare orde niet kan worden bereikt 
met een minder bezwarende of een ook voor de openbare orde positief uitwerkende, andersoortige 
maatregel en waarom sluiting evenredig is aan het doel van handhaving van de openbare orde.  
 
12. In zijn algemeenheid deel ik niet het standpunt dat de leden van de GroenLinks- en PvdA-
fracties uiten, inhoudend dat bij sluiting van drugspanden eerder een verband aanwezig zal zijn 
tussen de bewoners van dat pand en openbareordegevaar, dan wanneer sprake is van incidenten 
die buiten de woning plaatsvinden. 
In een pand waar in drugs wordt gehandeld, drugs aanwezig zijn voor de handel of 
drugscriminaliteit wordt voorbereid, kunnen inderdaad mensen wonen. Dat hoeft echter niet het 
geval te zijn. Het kan ook gaan om een leegstaand pand, een pand dat geheel is omgebouwd voor 
hennepteelt of een xtc-lab of een al dan niet illegaal onderverhuurde woning. Overigens is 
42
openbareordegevaar geen wettelijk vereiste voor een Opiumwetsluiting. De thans voorgestelde 
sluiting wegens ernstig geweld is wel strikt verbonden aan de handhaving van de openbare orde. 
Ook in een pand waartegen bijvoorbeeld een granaat wordt neergelegd, kunnen mensen wonen. 
Deze leden stellen zelf ook dat van een pand geen bedreiging uitgaat voor de openbare orde, maar 
dat die uitgaat van bewoners of externen. Zo’n woning kan anderzijds eveneens leeg staan, 
waarbij de gebeurtenis als waarschuwing dient. En in de gevallen waar het wetsvoorstel op ziet, 
kan net zo goed als bij een pand waar drugs aanwezig zijn voor de handel, sprake zijn van één 
bewoner die de aanleiding is voor ernstige geweldpleging, bijvoorbeeld omdat hij zich onder 
criminelen begeeft, terwijl er medebewoners zijn die van onbesproken gedrag zijn. 
 
13. De leden van de SGP-fractie vragen of de regering wil toelichten wat precies de reikwijdte is 
van het begrip lokalen in de Gemeentewet, hoe dat zich verhoudt tot andere wetten (bijvoorbeeld 
als het gaat om besloten plaatsen) en of onder dit begrip bijvoorbeeld ook verenigingsgebouwen 
vallen. Ook vragen zij of bekend is of bepaalde gebouwen die als lokaal zouden kunnen worden 
beschouwd, categorisch worden uitgezonderd met het oog op bescherming van specifieke 
grondrechten. 
                                                                 
42
 Kamerstukken II 1996/97, 25324, nr. 3, p. 5. 
11 
 

door een verhuurder zonder tekortkoming, het verplicht in gebruik of in beheer geven van het 
gebouw of onteigening. Destijds gold het uitgangspunt van legislatieve terughoudendheid voor de 
49
openbare lichamen. Het regelen van de door de leden genoemde vervolgbesluiten vraagt 
wijziging van het Burgerlijk Wetboek BES, de Wet volkshuisvesting, ruimtelijke ordening en 
milieubeheer BES (Wet vrom BES) en de Onteigeningswet BES. Deze wetten verschillen wezenlijk 
van het Europees Nederlands stelsel en wijziging vraagt om een bredere weging, mede gelet op de 
bijzondere omstandigheden van Caribisch Nederland. Het invoeren van nieuwe wet- en regelgeving 
voor Caribisch Nederland waar het achterstallig onderhoud betreft, vergt een aanzienlijke 
inhaalslag waarbij prioriteit wordt gegeven aan wetgeving die thans “het meest noodzakelijk” is. Er 
zijn nu geen signalen dat concreet behoefte is hiervoor op dit moment een regeling te treffen. 
 
2.2 Huidig juridisch kader voor sluiting en tekortkomingen daarvan 
2.2.1. Sluitingsbevoegdheid (huidige artikelen 174a Gemw en 177 WolBES) 
15. De leden van de D66-fractie vragen nadere toelichting voor de keuze voor een bevoegdheid op 
basis van meerdere categorieën wapens als bedoeld in artikel 2, eerste lid, van de Wet wapens en 
munitie (Wwm). Zij vragen een reflectie op de proportionaliteit van sluiting als gevolg van de 
aanwezigheid van categorie I-wapens. 
Wapens zijn in de Wwm gecategoriseerd. In de Wapenwet BES overigens niet. Indeling in een 
Wwm-categorie betekent niet dat de wapens naar hun aard verwant zijn. Door categorisering kon 
de wetgever per categorie dezelfde voorschriften stellen. Er worden wapens onderscheiden die in 
beginsel zijn verboden, wapens die zijn gereglementeerd en niet in particuliere handen thuis horen 
of dat onder voorwaarden juist wel mogen zijn en wapens waarvoor alleen draagvoorschriften 
50
gelden. De indeling kan geen antwoord geven op de vraag of door het aantreffen van een wapen 
uit de ene of de andere categorie in een woning of niet voor het publiek toegankelijk lokaal of op 
een bijbehorend erf de openbare orde rond die plaats wordt verstoord of daarvoor ernstige vrees 
bestaat. Zo staan er vuurwapens in categorie II, zoals automatische of geheime vuurwapens, én in 
categorie III, zoals jachtgeweren of gaspistolen. Dat maakt voor de Wwm-reglementering iets uit, 
maar niet als bijvoorbeeld maatschappelijke onrust ontstaat of een schietpartij dreigt doordat een 
van de buren zich bewapent met het ene of andere vuurwapen. Of als aannemelijk is dat hij zich na 
inbeslagname met het ene of het andere wapen herbewapent. Vergelijkbaar staan er messen in 
categorie I, zoals stiletto’s, én in categorie IV, zoals dolken. Pijlen met snijdende delen om ernstig 
letsel te veroorzaken, staan in categorie I; kruisbogen en harpoenen in categorie IV. En – de 
regering noemde naast de door deze leden gereleveerde explosieven en vuurwapens ook dat als 
51
voorbeeld – als aan de daar vermelde eisen is voldaan, kan vuurwerk vallen in categorie II, maar 
ook in categorie IV, telkens onder 7°. Daarom acht ik een differentiatie op grond van de Wwm-
categorieën vanuit openbareordeperspectief niet werkbaar. 
Specifiek noemen deze leden categorie I-wapens. Niet alleen zijn dat gevaarlijke wapens waarvoor 
de Wwm-gever het voorhanden hebben, dragen en álle andere gedragingen heeft verboden (artikel 
13, eerste lid, Wwm). Het gaat dan om het aantreffen van bijvoorbeeld stiletto’s, messen van meer 
dan 28 centimeter lang, degenstokken, snijdende pijlpunten om ernstig letsel toe te brengen en zo 
goed als echte nepvuurwapens. Indien daardoor de openbare orde is verstoord, of daarvoor 
ernstige vrees ontstaat, vind ik dat de burgemeester bevoegd moet zijn een woning of lokaal te 
sluiten. Ik denk dan niet alleen aan een woning van iemand die daar notoir wapens verzamelt; in 
de memorie van toelichting staat een voorbeeld van iemand wiens daarmee samenhangend gedrag 
52
ook buitenshuis effect heeft. Maar bijvoorbeeld ook aan herbewapening met zulke wapens, indien 
                                                                 
49
 Kamerstukken II 2008/09, 31957, nr. 3, para. 2 (voor het Burgerlijk Wetboek BES en de Onteigeningswet BES) 
en Kamerstukken II 2009/10, 32473, nr. 3, p. 27 (voor de Wet vrom BES). 
50
 Kamerstukken II 1976/77, 14413, nr. 3, p. 24-26, en Kamerstukken II 1994/95, 24107, nr. 3, p. 5-9. 
51
 Kamerstukken II 2022/23, 36217, nr. 3, p. 35-36. 
52
 Kamerstukken II 2022/23, 36217, nr. 3, p. 5. 
13 
 

belangrijke verschillen. Zo bevat artikel 13b Opw geen strikt aan (onmiddellijke) handhaving van 
de openbare orde verbonden bevoegdheid: dat is daar geen toepassingsvereiste. In het 
wetsvoorstel is dit wel het geval. Dit brengt mee dat de burgemeester op grond van artikel 13b 
Opw handhaver is van de Opiumwet, terwijl het wetsvoorstel de burgemeester geen extra taak 
geeft, maar slechts een bevoegdheid geeft zijn bestaande wettelijke openbareordetaak beter waar 
te maken (met waarborgen voor belanghebbenden in plaats van, indien mogelijk, via het nu 
gebruikte noodbevel). Evenmin wordt de burgemeester wat betreft de c-grond handhaver van de 
wapenwetgeving. De burgemeester treedt ook niet in de beoordeling of een wettelijk voorschrift is 
overtreden, zoals bij toepassing van artikel 13b Opw het geval is. Met deze leden meen ik wel dat 
voor het wetsvoorstel lessen zijn te trekken uit het WODC-onderzoek naar de toepassing van 
artikel 13b Opw. Daarin staan aanbevelingen die vooral zien op proportionele inzet van de 
54
bevoegdheid. Zo wordt aanbevolen meer maatwerk te bieden en voor de besluitvorming en 
belangenafweging aansluiting te zoeken bij het beoordelingskader van de Afdeling 
bestuursrechtspraak. Het bieden van maatwerk is in deze situaties uitdrukkelijk aan de orde. Niet 
alleen is het aan de burgemeester om met kennis van lokale omstandigheden en zaken op te 
treden, maar ook kan worden gedacht aan minder vergaande alternatieven voor sluiting als 
genoemd in antwoord 11. Voorts zijn inzichten uit de rechtspraktijk meegenomen in het 
wetsvoorstel. In de rede ligt dat een rechter een sluitingsbesluit intensief zal toetsen aan het 
evenredigheidsbeginsel en dat dit zijn schaduw vooruitwerpt naar de burgemeester die moet 
beoordelen of hij, alles afwegend, sluit. 
 
18. De leden van de SGP-fractie lazen dat het bereik van de huidige sluitingsbevoegdheid volgens 
de regering te beperkt is omdat de jurisprudentie aangeeft dat bedreigingen in de woning moeten 
hebben plaatsgevonden. Zij vragen hoe de regering die strikte lezing verklaart, aangezien het 
artikel ook ruimte biedt om in te grijpen indien gedragingen geschieden op het erf rond de woning, 
en welke lessen hieruit te trekken zijn. 
Deze leden wijzen er terecht op dat de huidige sluitingsbevoegdheid niet alleen kan worden 
aangewend als gedragingen plaatsvinden in een woning, maar (onder meer) ook als die geschieden 
op een bij een woning behorend erf. Dat blijft zo in het wetsvoorstel (de a-grond). Ik lees de 
uitspraak van de Afdeling bestuursrechtspraak, die de regering aanhaalde in de memorie van 
55
toelichting, niet zo dat dit ruimere bereik is miskend. In die specifieke zaak spitste de 
56
burgemeester zijn hoger beroep namelijk toe op het oordeel van de rechtbank dat geen sprake 
was van gedragingen “in de woning”. De Afdeling bestuursrechtspraak oordeelde daarover en 
beperkte de reikwijdte zo niet in algemene zin tot gedragingen in woningen in plaats van tevens op 
erven. 
 
19. De leden van de SGP-fractie vragen voorts aan te geven welke vereisten gelden als het gaat 
om het objectiveren van een ernstig vermoeden van verstoring van de openbare orde. 
“Ernstige vrees” voor een openbareordeverstoring heeft dezelfde betekenis als bij andere 
57
bevoegdheden van de burgemeester, die zijn geregeld in hoofdstuk XI Gemw . De burgemeester 
heeft beoordelingsruimte en de bestuursrechter toetst in zoverre uitsluitend of hij in redelijkheid 
kon inschatten of de vrees bestaat, met een terughoudende toets. Net als bij zijn lichte 
bevelsbevoegdheid, gebiedsverboden of noodbevoegdheden zal de burgemeester het besluit 
deugdelijk moeten onderbouwen met feiten die aanleiding geven voor die vrees en aangeven 
waarom het concrete besluit nodig is voor de handhaving van de openbare orde rond de locatie. 
Feiten en omstandigheden die de burgemeester ten grondslag legt aan zijn oordeel, komen in de 
                                                                 
54
 Kamerstukken II 2020/21, 34763, nr. 13. 
55
 ABRvS 5 april 2017, ECLI:NL:RVS:2017:923. 
56
 Rb. Limburg 21 januari 2016, ECLI:NL:RBLIM:2016:436. 
57
 En voor de gezaghebber in afdeling IV van hoofdstuk IV WolBES. 
15 
 

voorgestelde bevoegdheid dat informatie van de politie komt, dus in theorie kan de burgemeester 
(mede) op basis van informatie vanuit het RIEC-samenwerkingsverband overgaan tot sluiting. 
 
4. Verhouding tot hoger recht 
4.2. Eerbiediging van de persoonlijke levenssfeer 
22. De leden van de VVD-fractie vinden de opmerkingen behartigenswaardig die de regering 
maakt over de impact van een woningsluitingsbesluit voor betrokkenen. Zij vinden sluiting 
ingrijpend voor betrokkenen, maar inperking van een aantal grondrechten gerechtvaardigd. 
Ik deel desgevraagd hun mening dat voortduring van een levensgevaarlijke situatie waarin illegale 
wapens zijn aangetroffen in een woning waardoor de vrees ontstaat voor een verstoring van de 
openbare orde, ook een aantal beperkingen oplevert van grondrechten van omwonenden. Dan zijn 
immers hun recht op leven en op eerbiediging van de persoonlijke levenssfeer in het geding. Als 
illegale wapens worden aangetroffen, worden die dan ook in beslag genomen. 
 
23. Ik bevestig voorts het standpunt van de leden van de VVD-fractie dat het wetsvoorstel niet tot 
doel heeft mensen te straffen en wijs hier ook op de antwoorden 1, 3 en 10. Deze leden merken op 
dat het wetsvoorstel juist strekt tot bescherming van bewoners zelf en omwonenden van woningen 
waar illegale wapens worden aangetroffen. 
Mijn reactie hierop is dat voor bescherming van mensen beveiligingsmogelijkheden bestaan en 
voor gevonden illegale wapens overigens de beslagregels gelden. Al kunnen de 
beschermingsbelangen van bewoners en vooral van omwonenden daarmee parallel lopen, de 
voorgestelde sluitingsbevoegdheid dient de handhaving van de openbare orde. Dus van het ordelijk 
verloop van het gemeenschapsleven ter plaatse. Mensen moeten veilig over straat kunnen en niet 
met angst binnen zitten. Ook bij forse maatschappelijke onrust is de openbare orde in het geding. 
De handhaving daarvan is de wettelijke taak van de burgemeester en het wetsvoorstel betreft de 
verbetering van de toepasbaarheid en verruiming van diens instrumentarium om die taak waar te 
maken, in plaats van noodbevelen die nu waar mogelijk worden aangewend. Ik wijs naar 
aanleiding van het slotstuk van de vraag van deze leden (“woningen waar illegale wapens worden 
aangetroffen”) op de tekst van de voorgestelde c-grond; het moet gaan om het aantreffen van een 
wapen als bedoeld in de wapenwetgeving, waardoor de openbare orde rond de woning wordt 
verstoord of daarvoor ernstige vrees bestaat. 
 
24. De leden van de VVD-fractie vragen of het klopt dat de regering een inspanningsverplichting 
heeft te voorkomen dat kinderen opgroeien in huizen waar illegale wapens liggen en te voorkomen 
dat openbareordeverstoringen plaatsvinden met alle gevolgen van dien voor kinderen, ouders en 
buurtbewoners. Zij vragen te bevestigen dat het juist in het belang van minderjarige kinderen kan 
zijn een woning te sluiten, indien daar vuurwapens zijn gevonden of wanneer een woning 
bijvoorbeeld is beschoten door een vuurwapen. Ook vragen zij in dit kader of de burgemeester bij 
het voorbereiden van een sluitingsbesluit de belangen van alle belanghebbende minderjarige 
kinderen moet meewegen, ook die in de directe omgeving wonen, of dit gebeurt en hoe. 
De overheid heeft inderdaad een positieve verplichting die voortvloeit uit artikel 2, eerste lid, EVRM 
om in concrete en levensbedreigende situaties preventief op te treden. Op grond van het Verdrag 
voor de rechten van het kind heeft Nederland erkend dat ieder kind het inherente recht op leven 
heeft en moet ons land in de ruimst mogelijke mate de mogelijkheden tot overleven en de 
ontwikkeling van een kind waarborgen. Bovendien vormen de belangen van het kind de eerste 
overweging bij alle maatregelen betreffende kinderen. Het is afhankelijk van de omstandigheden 
van het geval wat precies het belang van het kind is en waarmee een kind gediend is. Het kan 
inderdaad in het belang van minderjarigen zijn hun woning in de door deze leden genoemde 
17 
 

plaatsing op een lijst of weigering om opnieuw aan iemand te verhuren wiens woning via een 
onjuist besluit is gesloten. Een bewoner die zich met dergelijke buitengerechtelijke ontbinding 
geconfronteerd ziet en geen gehoor vindt, kan zich tot de burgerlijke rechter wenden of zijn 
situatie in het kader van een ontruimingsprocedure voorleggen aan de burgerlijke rechter. 
 
26. De leden van de CDA-fractie vragen hoe het in artikel 8 EVRM gewaarborgde recht zich 
verhoudt tot de situatie waarin meerdere personen woonachtig zijn in een woning waar een wapen 
wordt gevonden en de woning wordt gesloten, maar dit wapen slechts in bezit is van een van de 
bewoners en de andere bewoners hier niet bij betrokken zijn. Zij vragen hoe dit aspect wordt 
afgewogen in het kader van de proportionaliteit en subsidiariteit van het sluiten van de woning. 
Als een woning wordt gesloten, is dit een inperking van het recht op respect voor het privéleven 
van de bewoners. Onder omstandigheden is dat toegestaan, waarbij – voor zover voor deze vraag 
van belang – een “pressing social need” is vereist, alsmede dat is voldaan aan de vereisten van 
proportionaliteit en subsidiariteit. De burgemeester moet dit beoordelen en afwegen, overigens ook 
op grond van Nederlands recht. Verstoring van de openbare orde, of ernstige vrees daarvoor, is 
immers een wettelijk criterium voor het ontstaan van de bevoegdheid. Hoe ernstig die verstoring 
is, speelt een rol op de balans van evenredigheid en subsidiariteit als algemene beginselen van 
behoorlijk bestuur, waarbij de belangen van bewoners – zeker van hen die met het wapen niets 
van doen hebben – op de andere schaal liggen. De burgemeester betrekt de vraag of hun een 
verwijt treft bij zijn belangenafweging en de beoordeling van de evenredigheid. Ook het belang van 
inwonende minderjarigen weegt zwaar. Ik verwijs tevens naar antwoord 10 waarin is toegelicht 
hoe verwijtbaarheid een rol speelt in de besluitvorming van de burgemeester. 
 
6. Financiële lasten  
27. De leden van de SP-fractie vragen te verduidelijken waar de verwachting op is gebaseerd dat 
terughoudend zal worden omgesprongen met de mogelijkheid om panden te sluiten. Zij willen 
weten of de regering dit bij alle burgemeesters heeft gepeild en, zo nee, hoe zij dan zo zeker weet 
dat lokale gezagen, bij gebrek aan een restrictief landelijk beleid, ook echt terughoudend zullen 
omgaan met hun sluitingsbevoegdheden. 
De regering heeft niet bij alle burgemeesters gepeild of zij terughoudend zullen omgaan met de 
mogelijkheid om panden te sluiten. De bevoegdheid is ingrijpend van aard en ook als aan de 
specifieke wettelijke eisen is voldaan, moet toepassing achterwege blijven als zij disproportioneel is 
of als met minder ingrijpende middelen hetzelfde kan worden bereikt (subsidiariteit). Dit komt 
helder tot uitdrukking in de recente rechtspraak van de Afdeling bestuursrechtspraak over het 
63 64
evenredigheidsbeginsel, die eveneens in Caribisch Nederland onverkort wordt toegepast. Dit 
geldt nu ook als krachtens noodbevel wordt gesloten. Ik hecht er waarde aan te benadrukken dat 
ik vertrouwen heb in het beoordelingsvermogen en de vakkundigheid van burgemeesters, ook bij 
de toepassing van de voorgestelde bevoegdheid. De burgemeester zal in de toepassing ervan 
worden ondersteund door het CCV. Ik verwijs hier naar antwoord 7. Over het wetsvoorstel vond 
ten slotte consultatie plaats bij onder meer het NGB. Het NGB wees erop dat sprake moet zijn van 
een strikt aan de handhaving van de openbare orde verbonden bevoegdheid. Ik merk dit op, omdat 
het de bevoegdheid van de burgemeester bindt en – ten opzichte van artikel 13b Opw, waar dit 
geen wettelijk criterium is – beperkt. Het NGB besteedde ook aandacht aan de positie van 
kinderen, het grondwettelijk woonrecht, rechterlijke toetsing en bestuurlijke dilemma’s bij 
onderling uitgevochten vetes. Hieruit blijkt mij een duidelijk bewustzijn bij burgemeesters van de 
keerzijde van sluiten. 
                                                                 
63
 ABRvS 2 februari 2022, ECLI:NL:RVS:2022:285. 
64
 GEA 4 november 2022, ECLI:NL:OGEABES:2022:23, r.o. 5.3. 
19 
 

onbedoelde effecten of (indirect) discriminerende aspecten; is de kwaliteit van de uitvoering 
geborgd)? In de consultatiefase van dit wetsvoorstel zijn aandachtspunten meegegeven. Dergelijke 
punten komen ook terug in vragen van de leden van de SP-fractie en van andere leden. 
Bijvoorbeeld of burgemeesters de juiste balans treffen tussen handhaving van de openbare orde en 
belangen van bewoners, in hoeverre bewoners van onbesproken gedrag de dupe worden, wat er 
met kinderen gebeurt, hoe met vetes wordt omgegaan, of de bewijslat voor het lokaal bestuur te 
hoog ligt, of burgemeesters duidelijk is wat “in de onmiddellijke nabijheid” van een locatie 
betekent, hoe het loopt met hun ondersteuning, of mensen in beginsel wel of niet in staat moeten 
worden gesteld zelf maatregelen te treffen waardoor de verstoring van de openbare orde wordt 
beëindigd, of de c-grond (wapenvondst) te beperkt of juist te uitgebreid uitpakt en hoe het zit met 
de gevolgen voor de werkbelasting van de politie. De regering is daarop allemaal ingegaan in de 
memorie van toelichting en ik in deze nota naar aanleiding van het verslag. Het is goed om de 
uitwerking van dergelijke, in de beleidsvoorbereidende fase aangestipte punten relatief snel tegen 
het licht te houden. Dan kan worden gekeken of er signalen uit de praktijk komen over knelpunten 
voor de doelgroep of de uitvoerende organisaties en zo ja, wat daarmee te doen. Zoals in de 
brieven van de Minister voor Rechtsbescherming staat is het kabinet daarbij ook graag in 
verbinding met uw Kamer voor eventuele signalen die uw leden binnenkrijgen en om desgewenst 
betrokkenheid van uw Kamer bij de invulling van de invoeringstoets vorm te geven. 
 
7.2. Openbaar bestuur 
7.2.2. Vereniging van Nederlandse Gemeenten en Bureau Regioburgemeesters 
30. De leden van de VVD-fractie vragen om nadere toelichting voor en heroverweging van de 
keuze van de regering om artikel 174a, vierde lid Gemw (begunstigingstermijn) te laten gelden 
voor de b- en c-grond en verzoeken in te gaan op kritische consultatiereacties ter zake. 
Bepaald is dat belanghebbenden bij de bekendmaking van het besluit gelegenheid krijgen binnen 
een te stellen termijn maatregelen te treffen die verstoring van de openbare orde beëindigen of, zo 
wordt voorgesteld, voorkomen. Dit geldt niet indien voorafgaande bekendmaking in spoedgevallen 
niet mogelijk is. Deze leden constateren terecht dat onder meer de korpschef voorstelde het 
daartoe strekkende vierde lid niet te laten gelden voor de voorgestelde b- en c-grond. In reactie 
hierop wees de regering op de door de korpschef omarmde waarborgen voor de 
sluitingsbevoegdheid en gaf zij aan daarom dat lid te laten gelden voor de nieuwe gronden. Er is 
66
verwezen naar nadere uitleg elders in de memorie van toelichting. 
Een sluitingsbesluit heeft impact op de betrokkene. Hierover maakte de regering opmerkingen in 
verband met de eerbiediging van de persoonlijke levenssfeer. Naar ik begrijp (zie vraag 22) 
onderschrijven de leden van de VVD-fractie die. Zij, en anderen, constateren voorts dat 
woningsluiting ingrijpend is. Anderzijds wijzen zij terecht op de gerechtvaardigdheid van de 
inperking van enkele grondrechten. Het is belangrijk te beseffen dat het vierde lid een waarborg is 
die deze inperking rechtvaardigt. Wil die rechtvaardiging er zijn, dan kan niet louter worden 
beleden dat eerbiediging van de persoonlijke levenssfeer ertoe doet, zonder ook op wettelijk niveau 
waarborgen te maken voor de inperking ervan. Al toen het lid tot stand werd gebracht voor de 
huidige sluitingsgrond stelde de regering dat het mede daarom is dat de regeling, gelet op de 
maatschappelijke behoeften en de waarborgen waarin het wetsvoorstel voorziet, voldoet aan de 
eisen van proportionaliteit en subsidiariteit, zoals deze vorm kregen in de jurisprudentie van het 
67
EHRM. Ook het wetsvoorstel moet daaraan voldoen. In het belang van grondrechten van 
bewoners, evenredigheid van overheidsoptreden en de plicht geen zwaarder middel te gebruiken 
dan in een bepaald geval nodig is om een doel te bereiken (subsidiariteit) zie ik reden het vierde lid 
ook voor de b- en de c-grond te laten gelden. Die keuze ondermijnt de effectiviteit van het 
wetsvoorstel niet. Deze leden noemen de door de regering genoemde voorbeelden “zeer specifiek”, 
                                                                 
66
 Kamerstukken II 2022/23, 36217, nr. 3, p. 40-41 met verwijzing naar p. 21-22. 
67
 Kamerstukken II 1995/96, 24699, nr. 3, p. 9. 
21 
 

 
7.3.1. Rvdr en NVvR 
32. De leden van de SP-fractie vragen de regering aan te geven waarom zij denkt dat de 
voorgestelde sluitings- en onteigeningsbevoegdheden proportioneel en subsidiair zijn. 
Wat betreft proportionaliteit ligt op de ene schaal van de balans de structureel voorkomende, 
concrete openbareordeproblematiek van beschieting van panden en wapenvondsten in woningen, 
die de openbare orde bedreigen. Deze problematiek kan nu ofwel het hoofd niet worden geboden, 
ofwel alleen met de noodbevelsbevoegdheid, die daarvoor geen specifieke wettelijke basis vormt, 
terwijl wel een inperking van grondrechten plaatsvindt. Het gaat niet om kleine verstoringen van 
de openbare orde. De aanleiding van dit wetsvoorstel is immers de problematiek van 
georganiseerde en ondermijnende criminaliteit en beschietingen, voor zover die gevolgen heeft 
voor de openbare orde rond een locatie. Ook na het aantreffen van een wapen kan de openbare 
orde situatie op die plek, afhankelijk van de omstandigheden, in het geding zijn. Bijvoorbeeld als 
onveiligheids- en angstgevoelens in de buurt zo ernstig, omvangrijk of duurzaam zijn, dat sprake is 
van zodanige maatschappelijke onrust dat van zo’n verstoring kan worden gesproken. Dat is dus 
een zwaarwegend algemeen belang met onvoldoende handelingsmogelijkheden. Sluiting en 
onteigening kunnen dan effectieve middelen zijn om de openbare orde te herstellen of te 
waarborgen. 
Op de andere schaal van de balans liggen rechten van belanghebbenden, in het bijzonder van 
bewoners of gebruikers wier woning of pand wordt gesloten. Als waarborg hiervan geldt op 
wettelijk niveau dat de sluitingsbevoegdheid is geclausuleerd. Ten eerste is de bevoegdheid strikt 
aan de feitelijke handhaving van de openbare orde gerelateerd. Wil die in het geding zijn wegens 
reacties uit de buurt, dan moet het gaan om zodanig ernstige, omvangrijke of duurzame 
onveiligheids- en angstgevoelens dat van maatschappelijke onrust kan worden gesproken die het 
ordelijk verloop van het gemeenschapsleven ter plaatse verstoort. Daarin ligt ook een waarborg 
van subsidiariteit: is er geen verstoring meer, of ernstige vrees daarvoor, dan moet een besluit 
worden ingetrokken, waardoor het doel van openbareordehandhaving op de minst bezwarende 
wijze wordt bereikt. Ten tweede geldt bij een nog niet ingetreden openbareordeverstoring, dat die 
érnstig moet worden gevreesd. Ten derde is bij (bedreiging met) geweld alleen érnstig geweld 
voldoende: wapengeweld of daarmee op een lijn te stellen geweld, bijvoorbeeld geweld door 
brandstichting, met een explosief of met zwaar vuurwerk. Ten vierde wordt de duur van de sluiting 
bepaald in het besluit. Ten vijfde worden belanghebbenden bij de bekendmaking van het besluit, 
grote spoed daargelaten, in de gelegenheid gesteld binnen een te stellen termijn maatregelen te 
treffen waardoor de verstoring van de openbare orde wordt beëindigd of voorkomen. Dan mag de 
burgemeester een pand dus niet daadwerkelijk meteen laten dichtspijkeren. In dit laatste ligt ook 
subsidiariteit besloten, namelijk als na het nemen van het besluit, maar voor de uitvoering ervan, 
alsnog een andere oplossing wordt bereikt. Ik wijs ter zake nog op antwoord 29. Ook de 
onteigeningsbevoegdheid is wettelijk beperkt. Dan gelden ten eerste strenge inhoudelijke eisen. De 
eerste stap is dan immers de sluiting. Als na sluiting de problematiek toch voortduurt, bestaat de 
mogelijkheid om het pand verplicht in beheer of gebruik te geven aan het bevoegd gezag of 
bijvoorbeeld een woningcorporatie of een derde om de problematiek te staken. Pas als dit verplicht 
beheer of gebruik door een ander evenmin uitzicht geeft op het duurzaam ophouden van 
69
overtreding van de Opiumwet, kan de onteigeningsbevoegdheid aan de orde zijn. Onteigening 
kan dus alleen bij de meest ernstige en duurzame problematiek. In de genoemde stappen ligt ook 
70
subsidiariteit besloten, zoals de initiatiefnemers voor deze bevoegdheid destijds overwogen. Ten 
tweede gelden bij onteigening schadeloosstellingsregels. Subsidiariteit is er nog in gelegen dat de 
onteigenende partij hetgeen moet worden onteigend, eerst tracht bij minnelijke overeenkomst te 
verkrijgen. Is ten slotte op zich aan de specifieke eisen voor sluiting of onteigening voldaan, dan 
volgt de vraag of zij niet onevenredig is. Dit komt helder tot uitdrukking in artikel 3:4 Awb en de 
                                                                 
69
 Artikel 77, eerste lid, aanhef en onder 7°, Ow in samenhang met artikel 13b, tweede lid en onder b, Wonw. 
70
 Kamerstukken II 1998/99, 24549, nr. 10, p. 2-3, en nr. 11, p. 6. 
23 
 

bijvoorbeeld iemands woning wordt beschoten, is diegene slachtoffer van ernstig geweld, of hij nu 
van onbesproken gedrag is of niet. Ik wijs verder op antwoord 10. Anderzijds kan dit, zoals ik in 
antwoord 3 ook erkende, een gevoel van onrechtvaardigheid teweegbrengen. Aan de voor 
bewoners of de eigenaar mogelijk zeer ingrijpende gevolgen komt voor het bestuur dat beslist en 
in de rechtspraak daarom veel gewicht toe bij de beoordeling van de vraag of een bevoegdheid in 
redelijkheid kan worden gebruikt en evenredig wordt toegepast. Ook hun belangen moeten voor 
een rechtmatig, namelijk een proportioneel en subsidiair besluit, zorgvuldig worden gewogen.  
 
7.3.3. Politie 
34. De leden van de VVD-fractie vragen duidelijker te omschrijven wanneer vuurwerk een wapen 
is als bedoeld in artikel 2 Wwm en de leden van de CDA-fractie vragen hoe kan worden beoordeeld 
of vuurwerk als wapen is bedoeld. Eerstgenoemde leden willen weten of het klopt dat hier in elk 
geval illegaal vuurwerk onder valt. Ook vragen zij te bevestigen dat bij de vondst van een x aantal 
kilo illegaal vuurwerk sprake is van een vuurwerkbom en van een wapen als bedoeld in artikel 2 
Wwm, waardoor de burgemeester gebruik kan maken van zijn sluitingsbevoegdheid. Deze leden 
vragen, net als laatstgenoemde leden, verder of in gevallen waarin (veel) illegaal vuurwerk wordt 
aangetroffen (opslag van partijen, cobra’s), de burgemeester straks gebruik kan maken van zijn 
nieuwe bevoegdheid. Eveneens vragen zij onder welke omstandigheden de burgemeester gebruik 
kan maken van zijn nieuwe bevoegdheid als er zwaar illegaal vuurwerk wordt afgestoken, omdat 
veel mensen het afsteken hiervan in hun straat ervaren als een verstoring van de openbare orde. 
Ten slotte vragen eerstgenoemde leden om nadere toelichting op het standpunt dat een generieke 
uitbreiding van het wetsvoorstel met vuurwerk een oprekking zou betekenen van de 
werkzaamheden van de burgemeester, aangezien hij niet wordt belast met de opsporing van 
illegaal vuurwerk, en of het regeringsstandpunt is afgestemd met de VNG, Bureau 
Regioburgemeesters en het NGB.  
Vuurwerk is een wapen als het voldoet aan artikel 2, eerste lid, categorie II, of categorie IV, 
telkens onder 7°, Wwm. Dat wil zeggen als het is bestemd voor het treffen van personen of zaken 
door vuur of ontploffing, dan wel een voorwerp is waarvan, gelet op zijn aard of de 
omstandigheden waaronder het wordt aangetroffen, redelijkerwijs kan worden aangenomen dat 
het is bestemd om letsel aan personen toe te brengen of te dreigen. Ik verwijs ook naar de reactie 
van de Staatssecretaris van Infrastructuur en Waterstaat en mij op de initiatiefnota van de leden 
73
Michon-Derkzen en Haverkort over de aanpak van illegaal vuurwerk. De burgemeester zal dit dus 
moeten beoordelen in een concreet geval en het oordeel met feiten of omstandigheden moeten 
onderbouwen. Deze kunnen bijvoorbeeld blijken uit informatie die de politie aan de burgemeester 
verstrekt in het kader van zijn wettelijke openbareordetaak. Het klopt niet dat in elk geval al het 
‘illegale’ vuurwerk – illegale handelingen met professioneel vuurwerk dat niet is bestemd voor 
consumenten – daaronder valt. Door die enkele handelingen staat immers niet vast dat dit 
vuurwerk de hiervoor genoemde bestemmingen heeft. Het kan en zal vaak bedoeld zijn om, hoe 
illegaal en vervelend dat ook is voor vele mensen en dieren, heel luid te klinken en niet om 
personen of zaken te raken, personen letsel toe te brengen of te dreigen. “Vuurwerkbom” is geen 
gedefinieerd begrip, dus ik kan niet aangeven dat daarvan bij de vondst van een bepaald gewicht 
vuurwerk sprake is. Daarvoor vatbare zaken worden bovendien in beslag genomen of 
bestuursrechtelijk verwijderd. Bij het aantreffen van een wapen wordt, mede in dit licht bezien, de 
openbare orde niet per definitie verstoord, noch moet daarvoor ernstig worden gevreesd en dat is 
wel een toepassingscriterium. 
Naar aanleiding van consultatiereacties van de korpschef en Aedes vereniging van 
woningcorporaties schreef de regering dat een generieke uitbreiding van dit voorstel als hier 
bedoeld een oprekking betekent van de werkzaamheden van de burgemeester waar zij niet voor 
wenst te kiezen. Ik ben het weliswaar met de aan het woord zijnde leden eens dat hij niet wordt 
belast met opsporing, maar het kabinet vindt het onwenselijk van de burgemeester een 
                                                                 
73
 Kamerstukken II 2022/23, 36251, nr. 3, reactie op aanbeveling 6.  
25 
 

betekenis van wapen in de c-grond naar de wapenwetgeving is van belang voor de rechtszekerheid 
en de afbakening van een vergaande bevoegdheid als deze. Zij voorkomt dat binnen een 
wetgevingssysteem – hetzij het Europees Nederlandse, hetzij het Caribische Nederlandse – de 
betekenis van één begrip uiteenloopt. Hoewel het op zich wenselijk zou zijn dat de burgemeester 
en de gezaghebber in dezelfde situaties dezelfde maatregel kunnen treffen, is het eveneens 
wenselijk dat “wapen” binnen deze Caribisch Nederlandse wettelijke bepalingen hetzelfde betekent. 
Hier wordt aan dit laatste voorrang gegeven. Dat er geen categorieën zijn in de Wapenwet BES is 
voor dit wetsvoorstel niet van belang, omdat de c-grond ook niet aanknoopt bij categorisering in de 
Wwm.  
 
36. De leden van de CDA-fractie vragen hoe de door artikel 8 EVRM vereiste, zo duidelijke 
mogelijke afbakening van de sluitingsbevoegdheid zich verhoudt tot de toelichting van de regering 
dat met name de vondst van een explosief of vuurwapen kan leiden tot openbareordeverstoringen. 
Voldoet deze afbakening? 
De Afdeling advisering wees de regering erop dat het, mede met het oog op artikel 8 EVRM en 
artikel 10 van de Grondwet, van belang is dat – ten minste in de memorie van toelichting – een zo 
duidelijk mogelijke afbakening van de sluitingsbevoegdheid plaatsvindt. Zij adviseerde in de 
toelichting zo concreet mogelijk aan te geven welk type wapens bij vondst in een woning zou 
kunnen leiden tot (ernstige vrees voor) openbareordeverstoringen. Daarbij kon, aldus de Afdeling 
advisering, bijvoorbeeld gebruik worden gemaakt van eerdere ervaringen. De regering heeft 
hieraan gevolg gegeven door te wijzen op de door ervaring ingegeven voorbeelden van de vondst 
van een explosief, van een vuurwapen of van vuurwerk voor zover dit tenminste een wapen is als 
bedoeld in de aangehaalde artikelen van de wapenwetgeving. In de artikelsgewijze toelichting op 
de c-grond zijn ook nog andere situaties aangehaald, net als in het antwoord 15. Ik ben van 
mening dat de afbakening genoeg is om te voldoen aan artikel 8 EVRM. Hierbij teken ik aan dat, 
ten eerste, in de wettekst al afbakening plaatsvindt naar wapens als bedoeld in artikel 2 Wwm of 
artikel 1, tweede lid, van de Wapenwet BES. Ten tweede is in de memorie van toelichting duidelijk 
vermeld dat het moet gaan om wapens die plegen te worden gebruikt bij georganiseerde en 
ondermijnende criminaliteit of waardoor mensen in de buurt zich erg onveilig en angstig voelen. Dit 
is ook van belang voor het proportionaliteitsvereiste dat onder meer in artikel 8 EVRM is 
opgenomen. Ten derde moet de burgemeester in een concreet geval eveneens 
proportionaliteitsafwegingen maken. 
 
II ARTIKELSGEWIJZE TOELICHTING  
37. De leden van de SGP-fractie vragen waarom de regering ervoor heeft gekozen om in het 
wetsvoorstel naast het criterium “rond de woning” ook het criterium “in de onmiddellijke nabijheid 
van de woning” in te voeren. Zij vragen of hiermee is beoogd een uiteenlopend bereik te geven aan 
deze verschillende elementen en, zo niet, of eenduidige, bestaande terminologie (“in en rond de 
woning”) dan niet valt te verkiezen. 
Vereist is, voor zover hier relevant en kort gezegd, een gedraging “in de onmiddellijke nabijheid” 
van een woning, niet publiek toegankelijk lokaal of bijbehorend erf, waardoor de openbare orde 
“rond” die locatie wordt verstoord. Het begrip “onmiddellijke nabijheid” is, zoals aangegeven in 
antwoord 5, ontleend aan de Wet aanpak woonoverlast (artikel 151d Gemw). De regering heeft het 
in de artikelsgewijze toelichting precies zo geduid als de initiatiefneemster van die wet het deed en 
gemeend daarmee een zo scherp mogelijke afbakening te bevorderen, waarover uw Kamer eerder 
heeft gedebatteerd en met eenduidige terminologie binnen de Gemeentewet. “Onmiddellijke 
nabijheid” gaat niet louter over afstand. Er is bij het wetsvoorstel een duidelijke connectie vereist 
tussen bijvoorbeeld de schietpartij en die woning en er is geen sluitingsbevoegdheid als bij een 
woning wordt geschoten, maar die woning daarmee niets te maken heeft. Als bijvoorbeeld kogels 
over straat vliegen wanneer de buurman met een crimineel verleden in de drugswereld, lopend op 
weg van de geparkeerde auto naar huis met een automatisch geweer wordt beschoten, gebeurt dit 
27 
 

de aanwezigheid daarvan geen grond voor sluiting oplevert. Zij vragen ook of deze wapens dan 
eerst moeten worden ingezet om dood en verderf te zaaien voordat de burgemeester over kan 
gaan tot sluiting van een woning en welke rechtsmiddelen omwonenden hebben als zij van mening 
zijn dat sluiting moet volgen. 
Het aantreffen in een woning of niet publiek toegankelijk lokaal of op een bijbehorend erf van een 
van de genoemde wapens levert als zodanig geen grond voor sluiting op. Sluiting is pas aan de 
orde indien de openbare orde rond die locatie wordt verstoord of ernstige vrees bestaat voor het 
ontstaan van een zodanige verstoring. Die verstoring (of ernstige vrees daarvoor) is vereist en 
voldoende; gebruik van het wapen is dus niet vereist. Dit kan zich bijvoorbeeld voordoen bij een 
notoire wapenverzamelaar waarvan de buurt van alles meekrijgt, maatschappelijke onrust 
(ernstige, omvangrijke of duurzame onveiligheids- en angstgevoelens) of een risico hetzij van 
herbewapening door een bewoner die op vrije voeten is, hetzij van een aanval door derden op een 
naar zij weten ontwapende bewoner, met ernstige vrees dat daardoor verstoring van de openbare 
orde optreedt. Een situatie waarin daaraan niet zal zijn voldaan, is als een dergelijk wapen in een 
woning wordt gevonden en in beslag wordt genomen en de bezitter ervan, tevens enige bewoner 
van die woning, wordt aangehouden en in voorlopige hechtenis wordt genomen. Dit terwijl er geen 
bijkomende omstandigheden zijn, bijvoorbeeld geen maatschappelijke onrust als hiervoor geduid. 
Overigens is voor toepassing van de bevoegdheid, dus voor sluiting, daarnaast altijd vereist dat zij 
proportioneel en subsidiair is. 
Een belanghebbende kan bij de burgemeester of gezaghebber een verzoek doen om een besluit te 
nemen. Wordt de aanvraag afgewezen, dan is dat een beschikking (artikel 1:3, tweede lid, Awb) of 
wordt de weigering daarmee gelijk gesteld (artikel 3, tweede lid, van de Wet administratieve 
rechtspraak BES). Hiertegen staat de gebruikelijke bestuursrechtelijke rechtsgang open van 
bezwaar en een gang naar de rechter, met de mogelijkheid in elk stadium van de bodemprocedure 
de voorzieningenrechter te verzoeken om een voorlopige voorziening te treffen. 
 
Artikel I, derde lid 
40. De leden van de SGP-fractie vragen of zij uit de memorie van toelichting terecht hebben 
opgemaakt dat de enige grond waarbij een verlenging van het besluit niet mogelijk is, de situatie 
betreft waarin de verstoring van de openbare orde zich reeds heeft voorgedaan (de huidige grond, 
in het voorstel geletterd als onderdeel a). Zij vragen ook waarom het bezwaarlijk zou zijn te 
regelen dat besluiten in alle gevallen, dus voor alle gronden uit het wetsvoorstel, verlengd kunnen 
worden. 
In alle situaties die nu en met het wetsvoorstel worden bestreken, is verlenging mogelijk. De 
huidige artikelen 174a, eerste lid, Gemw en 177, eerste lid, WolBES (de voorgestelde a-grond) 
gaan over de situatie dat de openbare orde wordt verstoord. De bedoeling van de tweede zin van 
het huidige derde lid is dat een in dat verband genomen sluitingsbesluit kan worden verlengd tot 
een door de burgemeester te bepalen tijdstip. Dat blijft onveranderd het geval. Het wetsvoorstel 
voegt aan die zin slechts toe dat verlenging ook mogelijk is bij ernstige vrees voor het ontstaan 
van de verstoring van de openbare orde. Dit omdat de voorgestelde b- en c-grond mede die 
situatie omvatten, naast een reeds ontstane verstoring van de openbare orde die ook wordt gedekt 
door het huidige derde lid. Ik ben het met deze leden eens dat de mogelijkheid van verlenging voor 
zowel de bestaande als nieuw voorgestelde sluitingsgronden wenselijk is. De artikelen I en II, 
derde lid, vervangen dan ook de bestaande term “ernstige vrees voor herhaling” door “ernstige 
vrees voor herhaling of het ontstaan” van de verstoring van de openbare orde. De situatie waarin 
er alleen ernstige vrees is voor het ontstaan van die verstoring wordt als het ware toegevoegd aan 
de bestaande wettekst. Hiermee hoop ik het kennelijk gerezen misverstand te hebben 
weggenomen dat alleen bij, kort gezegd, toekomstige verstoring verlenging mogelijk is en niet bij 
een ingetreden verstoring, want dat is niet zo. Ik citeer uit de memorie van toelichting in verband 
met situaties van ingetreden verstoring (de huidige grond/a-grond, het tweede lid, en het 
desbetreffende deel van de b- en de c-grond): “In al die gevallen is verlenging mogelijk op grond 
29 
 

