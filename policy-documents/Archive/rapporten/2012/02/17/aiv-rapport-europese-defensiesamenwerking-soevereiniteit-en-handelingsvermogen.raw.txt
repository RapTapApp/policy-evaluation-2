EUROPESE DEFENSIESAMENWERKING
De Adviesraad Internationale Vraagstukken is een adviesorgaan van de regering. Hij 
SOEVEREINITEIT EN HANDELINGSVERMOGEN
brengt adviezen uit aan de minister van Buitenlandse Zaken, de minister van Defensie, de 
No. 78, januari 2012
staatssecretaris van Buitenlandse Zaken en de Staten-Generaal. 
De Adviesraad kent vier permanente commissies voor de advisering op de beleidsterreinen 
van mensenrechten, vrede en veiligheid, ontwikkelingssamenwerking en Europese integratie. 
De staf van de Adviesraad en permanente commissies bestaat uit: mw. mr. D.E. van Norren,  
drs. T.D.J. Oostenbrink, drs. J. Smallenbroek, drs. A.D. Uilenreef en drs. M.W.M. Waanders.
ADVIESRAAD INTERNATIONALE VRAAGSTUKKEN
ADVIESRAAD INTERNATIONALE VRAAGSTUKKEN
POSTBUS 20061, 2500 EB DEN HAAG 
ADVISORY COUNCIL ON INTERNATIONAL AFFAIRS AIV
TELEFOON 070.348 5108/60 60  FAX 070.3486256
E-MAIL AIV@MINBUZA.NL  
INTERNET  WWW.AIV-ADVIES.NL

Gecombineerde Commissie Europese Defensiesamenwerking
Voorzitter   Prof.dr. A. van Staden
Vicevoorzitter  Lt-gen. b.d. M.L.M. Urlings
Leden    Mw. prof.dr. M.G.W. den Boer
   Prof.dr. J. Colijn
   Mw. dr. M. Drent
   Dr. W.F. van Eekelen
   Mw. mr.dr. B.T. van Ginkel
   Mw. prof.dr. M. de Goede
   Dr. A.R. Korteweg
   Mw. dr. C.M. Megens
   Lt-gen. b.d. H.W.M. Satter
   Prof.dr. J.G. Siccama
Secretaris  Drs. M.W.M. Waanders

Woord vooraf
De regering heeft de AIV op 20 juni 2011 gevraagd advies uit te brengen over 
de verdieping van de internationale defensiesamenwerking van de Nederlandse 
krijgsmacht. Volgens de aanvraag is verdieping van deze samenwerking 
noodzakelijk omwille van de Europese veiligheid en de lastendeling in het 
trans-Atlantisch partnerschap (politiek en strategisch belang) en teneinde 
militaire tekorten op te heﬀen en het militaire vermogen zoveel mogelijk op 
peil te houden (militair belang). De vragen van de regering richten zich speciaal 
op de implicaties voor de nationale soevereiniteit van verschillende vormen 
van defensiesamenwerking en op de lessen die uit multinationale programma’s 
uit het verleden zijn te trekken. Logischerwijs sluit hier de vraag op aan naar 
de (verdere) mogelijkheden in de toekomst tot defensiesamenwerking met 
partnerlanden in bilateraal of breder verband. Uit de adviesaanvraag blijkt ook 
dat de regering belang stelt in verbetering van de samenwerking tussen de EU 
en de NAVO. De AIV heeft echter gemeend hierop in het bestek van dit advies 
niet uitvoerig te hoeven ingaan, aangezien dit onderwerp al ruime aandacht 
heeft gekregen in het advies dat in januari 2010 is uitgebracht over het nieuwe 
1
strategisch concept van de NAVO. Overigens zullen verspreid in het advies 
wel opmerkingen over de relatie tussen beide organisaties worden gemaakt. De 
volledige tekst van de adviesaanvraag is als bijlage opgenomen. 
Dit advies is als volgt opgebouwd. De inleiding begint met een korte 
beschrijving van de politieke context waarin de huidige discussie over Europese 
defensiesamenwerking wordt gevoerd. Vervolgens worden verschillende 
verschijningsvormen van defensiesamenwerking geïnventariseerd en 
worden enkele belangrijke vragen gesteld in relatie tot soevereiniteit en 
afhankelijkheid.
In hoofdstuk I, Perspectieven op defensiesamenwerking, wordt nader ingegaan 
op enkele soevereiniteitsvragen die aan defensiesamenwerking verbonden zijn. 
Voorts worden de initiatieven voor capaciteitenversterking die in NAVO- en 
EU-verband tot ontwikkeling zijn gekomen nader beschouwd, alsmede enkele 
regionale en bilaterale initiatieven.
In hoofdstuk II, Lessen uit Europese defensiesamenwerking, worden de 
belangrijkste lessen uit de praktijk van defensiesamenwerking in Europa 
opgetekend.
In hoofdstuk III, Verdieping van Europese defensiesamenwerking, worden 
concrete voorstellen gedaan voor de verdere internationale inbedding van de 
Nederlandse krijgsmacht.
In Hoofdstuk IV, Conclusies en aanbevelingen, gaat de AIV in op de 
noodzaak van ver(der)gaande Europese defensiesamenwerking en doet hij 
beleidsaanbevelingen voor een samenhangende aanpak ter zake. 
1 AIV-advies nummer 67, Het nieuwe strategisch concept van de NAVO, Den Haag, januari 2010.

Inleiding
Als gevolg van de ﬁnanciële crisis in 2008 en 2009 worden in grote delen van Europa, waar-
onder Nederland, de komende jaren forse ombuigingen bij de krijgsmacht doorgevoerd. De 
totale defensie-uitgaven van de Europese NAVO-lidstaten zijn alleen al in 2009 en 2010 
met I 29 miljard geslonken, ofwel bijna viermaal het huidige jaarlijkse defensiebudget van 
2
Nederland. In het verleden is gebleken dat nationale benaderingen van bezuinigingen 
bij Defensie veelal prevaleerden boven een samenhangende Europese aanpak. Europese 
hoofdsteden namen eerst zelfstandig besluiten over de afstoting of afslanking van militaire 
capaciteiten, waarna in NAVO- en EU-verband gesproken werd over de gevolgen voor het 
gezamenlijke militair vermogen. Ook bij de invulling van de huidige substantiële bezuinigin-
gen op de defensie-uitgaven heeft tussen Europese hoofdsteden onvoldoende onderlinge 
afstemming en regievoering plaats gevonden. Vooral dit laatste geeft aanleiding tot bezorgd-
heid. De voormalige directeur van het Europees Defensie Agentschap (EDA) zegt hierover:
‘What is worrying is not so much the scale of cuts as the way they have been made: 
strictly on a national basis, without any attempt of consultation or co-ordination within 
either NATO or the EU, and with no regard to the overall defence capability which will 
3
result from the sum of these national decisions.’
De ﬁnanciële crisis brengt naast risico’s (krimpende defensiebudgetten) ook een nieuwe 
uitdaging met zich mee (verdieping Europese defensiesamenwerking). Daarom hebben de 
EU-ministers van Defensie deze crisis aangegrepen om de discussie over Europese defensie-
samenwerking nieuw leven in te blazen. In het najaar van 2010 hebben zij het Gent-initiatief 
gelanceerd dat de mogelijkheden van pooling en sharing van militaire capaciteiten en van 
verdere verdieping van defensiesamenwerking in kaart moet brengen. De belangrijkste rede-
nen voor meer defensiesamenwerking tussen Europese landen zijn: verbetering van de mili-
taire inzetbaarheid en interoperabiliteit (more capable forces), het tegengaan van onnodige 
duplicatie van militaire middelen, verwachte kostenbesparingen, versterking van politieke 
banden, gemeenschappelijke belangen en het tonen van bondgenootschappelijke solidari-
teit. Bij bovenvermelde kostenbesparingen tekent de AIV aan dat meer defensiesamenwer-
king niet de weg vrijmaakt voor nieuwe bezuinigingen op het defensiebudget.
De AIV meent dat allereerst de vraag aan de orde is met welke veiligheidsrisico’s Europa 
in de toekomst geconfronteerd zal worden en in hoeverre de EU in staat moet zijn zo nodig 
onafhankelijk van de Verenigde Staten te opereren in crisissituaties. Voorshands zal de EU 
4
geen grootschalige militaire operaties kunnen uitvoeren zonder een Amerikaanse bijdrage. 
Naarmate het Amerikaanse buitenlandse en veiligheidsbeleid zich meer en meer gaat richten 
op Azië en de Paciﬁc en de trans-Atlantische relatie voor de Verenigde Staten dienovereen-
komstig aan betekenis verliest, zal Europa vaker een zelfstandige koers moeten varen en 
zijn verantwoordelijkheid moeten nemen - ook militair - bij crisissituaties op of nabij het 
2 NATO Press Release, ‘Financial and Economic Data Relating to NATO Defence’, 10 March 2011.
3 Nick Witney. ‘How to stop de demilitarisation of Europe’, European Council on Foreign Relations Policy Brief, 
November 2011, p. 2.
4 Tomas Valasek, ‘What Libya says about the future of the transatlantic alliance’, Centre for European Reform, 
July 2011; Michael Clarke e.a. ‘Accidental Heroes: Britain, France and the Libya operation’, RUSI Interim Libya 
Campaign Report, September 2011.
6

urgentie van meer internationale samenwerking is nog verder toegenomen. Belangrijke vra-
gen aangaande nieuwe mogelijkheden voor samenwerking, verdieping van bestaande de-
fensiesamenwerking, de voorwaarden waaronder deze samenwerking gestalte kan krijgen, 
lessen uit eerdere multinationale programma’s en implicaties voor soevereiniteit moeten 
daarbij ter sprake komen.
Verschijningsvormen van samenwerking
Internationale defensiesamenwerking kent vele verschijningsvormen en behoeft derhalve 
een nadere afbakening. Op strategisch niveau kan men allereerst bilaterale en multilaterale 
vormen van defensiesamenwerking onderscheiden. Nederland rekent België, Duitsland en 
het Verenigd Koninkrijk tot zijn belangrijkste bilaterale partners in Europa op veiligheidsge-
bied. De Belgisch-Nederlandse marinesamenwerking (Benesam), het Duits-Nederlandse 
11
legerkorps en de UK/NL Amphibious Force zijn voortgekomen uit de nauwe bilaterale 
betrekkingen met genoemde landen. Overigens mag uit deze samenwerking op capacitei-
tengebied niet de conclusie worden getrokken dat Nederland in alle gevallen gezamenlijk 
met genoemde landen aan militaire missies zal deelnemen. Nationale voorbehouden ten 
aanzien van het gebruik van capaciteiten en uiteenlopende beoordelingen van de wenselijk-
heid tot deelname aan missies vormen hiervoor een verklaring. Daarnaast is Nederland in 
multilateraal verband betrokken bij militaire capaciteitensamenwerking binnen de EU en de 
NAVO alsmede bij enkele ad-hoccapaciteiteninitiatieven onder meer op het gebied van lucht-
transport. 
Op strategisch niveau maakt men verder een onderscheid tussen top-down en bottom-up-
benaderingen van internationale defensiesamenwerking. Ten tijde van de Koude Oorlog was 
de NAVO een alliantie met een top-down militaire planning en geïntegreerde samenwerking 
die garant moest staan voor de verdediging van haar buitengrenzen. Initiatieven voor capa-
citeitensamenwerking, zoals het Defence Capabilities Initiative (1999) van de NAVO en de 
Helsinki Headline Goal (1999) van de EU, hadden eveneens een sterk top-downkarakter. Het 
probleem van deze benadering is dat de NAVO noch de EU over eigen militaire capaciteiten 
beschikt, of alleen heel beperkt. Een Nederlandse deskundige in Brussel zegt hierover: ‘De 
EU en de NAVO ontwerpen de kaders voor capaciteitensamenwerking, maar het zijn de lid-
staten zelf die het moeten doen.’ Bij een bottom-upbenadering van defensiesamenwerking 
gaan lidstaten zelf, binnen de gestelde politieke kaders, op zoek naar geschikte partners om 
mee samen te werken. Hierbij kan worden voortgebouwd op al bestaande vormen van prak-
tische samenwerking tussen krijgsmachten uit twee of meer landen.
Op uitvoerend niveau worden verschillende modaliteiten van internationale defensiesamen-
werking onderscheiden, oplopend van minder naar meer verdiepte samenwerking:
•	 Gezamenlijke inhuur van militaire of civiele capaciteiten, bijvoorbeeld voor luchttransport 
(SALIS), zeetransport en satellietcommunicatie.
•	 Pooling van militaire capaciteiten, dat mogelijke voordelen met zich mee brengt op het 
gebied van gezamenlijke opleiding en training (Belgisch-Nederlandse mijnenbestrijdings-
school, Duits-Nederlandse Pantserhouwitseropleiding), gezamenlijk onderhoud en logis-
tiek (Benesam, NAMSA) en gezamenlijk commando (Admiraal Benelux, EATC). 
•	 Gezamenlijke aankoop en sharing van militaire capaciteiten (AWACS, SAC/C-17 transport-
vliegtuigen).
•	 Operationele samenwerking (EU Battlegroups, NRF).
11  Sinds 2002 in de vorm van een snel inzetbaar hoofdkwartier, zonder permanent onder bevel gestelde 
gevechtseenheden.
8

I Perspectieven op defensiesamenwerking
In dit hoofdstuk wordt eerst het soevereiniteitsvraagstuk behandeld en gekoppeld aan de 
ervaringen die Nederland heeft opgedaan met al bestaande internationale defensiesamen-
werkingsverbanden. Verschillende initiatieven in NAVO-, EU-, regionaal, bilateraal of ander 
samenwerkingsverband worden geanalyseerd aan de hand van de volgende vragen:
•	 Wat zijn de doelstellingen (politiek, militair strategisch, ﬁnancieel) van elk van de samen-
werkingsinitiatieven?
•	 Welke resultaten zijn geboekt met deze initiatieven?
•	 Welke consequenties hebben zij voor de nationale soevereiniteit en de afhankelijkheid 
van de Nederlandse krijgsmacht?
I.1 Soevereiniteit en defensiesamenwerking
Alvorens bestaande samenwerkingsverbanden in beschouwing te nemen, gaat deze para-
graaf nader in op de deﬁnitie en invulling van soevereiniteit in een tijdperk van mondialise-
ring en hybride militaire conﬂicten. Het begrip nationale soevereiniteit is een kernbegrip in 
het internationaal recht en verwijst naar de aanspraak op de uitoefening van exclusief gezag 
in een staatsverband, de nationale beslissingsmacht, of zo men wil, het ‘meesterschap over 
13
het eigen lot.’ Nationale staten erkennen in het algemeen geen hogere macht boven zich 
en bezitten binnen het eigen territorium het monopolie op gewelduitoefening. Het is zinvol 
14
een onderscheid te maken tussen externe en interne soevereiniteit. Externe soevereiniteit 
behelst juridische erkenning van de grenzen van een staat en onafhankelijkheid binnen het 
internationale statensysteem. De erkenning door andere staten en internationale organi-
saties verleent een staat internationale juridische soevereiniteit en daarmee tegelijkertijd 
het recht om binnenlandse kwesties zonder inmenging van buitenaf te bepalen. Externe soe-
vereiniteit wordt vaak geassocieerd met het afweren van externe bemoeienis (‘par in parem 
15
non habet imperium’). Interne soevereiniteit refereert aan het gezag van de nationale staat 
en de mate van controle die hij kan uitoefenen binnen zijn gebied. Dit soevereiniteitsbegrip 
gaat over de effectiviteit van het nationale gezag en bestuur. Stephen Krasner laat zien dat de 
16
verschillende vormen van soevereiniteit niet altijd samen hoeven te gaan. Zo kan een staat 
internationale juridische erkenning hebben, maar geen effectieve controle uitoefenen over zijn 
territorium. Of een staat kan zowel juridische erkenning als effectieve controle hebben, maar 
17
niet in staat zijn grensoverschrijdende problemen of bewegingen te controleren.
Soevereiniteit is dus geen historisch vaststaand begrip en kent verschillende gradaties en 
verschijningsvormen. Het tijdperk van mondialisering brengt veranderingen in de theorie en 
13 Laurens Jan Brinkhorst, Europese Unie en nationale soevereiniteit, Universiteit Leiden, oratie bij de aanvaarding 
van het ambt van hoogleraar in het Internationaal en Europees recht en Bestuur, 8 april 2008, p. 6.
14 Tanja Aalbers, ‘Sovereignty. Evolution of an idea’ (review essay), Acta Politica, 2009, 44, pp. 280-283.
15 Letterlijk: ‘Een gelijke heeft geen macht over een gelijke’. 
16 Hoogleraar politieke wetenschappen aan Stanford University en voormalig directeur beleidsplanning van het 
State Department.
17 Stephen Krasner, Sovereignty: Organised Hypocrisy, Princeton University Press, 1999, pp. 3-4.
10

om effectief samen te werken in internationale fora en met gezag te participeren in interna-
tionale netwerken. Alleen op deze manier kan een moderne staat de doelen bereiken die 
samenhangen met het klassieke begrip van soevereiniteit, en veiligheid voor zijn burgers 
garanderen.
De soevereiniteitsdiscussie kan samengevat worden als een afweging tussen het vergroten 
van het handelingsvermogen en het behoud van de vrijheid van handelen. De AIV meent dat 
de moderne interpretatie van het begrip soevereiniteit gehanteerd moet worden en hieruit 
volgt dat veiligheid en soevereiniteit gediend zijn bij een krijgsmacht die effectief kan samen-
werken in Europees en breder internationaal verband. Nederland kent reeds vormen van 
samenwerking in NAVO- en EU-verband. De inzetbaarheid van de nationale strijdkrachten 
is daardoor afhankelijk van coördinatie en samenwerking met andere landen. Met andere 
woorden, als soevereiniteit wordt opgevat als het ‘vermogen om te handelen’, is internationa-
23
le samenwerking onontbeerlijk. Nederland zal geen crisisbeheersingsoperaties van enige 
omvang alleen kunnen en willen uitvoeren. Enkel door participatie in bi- en multilaterale 
verbanden en door gestructureerde Europese samenwerking kan Nederland internationale 
invloed behouden en zijn militaire effectiviteit vergroten. Zo bezien is het belang van ge-
deelde Europese soevereiniteit in werkelijkheid groter dan dat van de (ongedeelde) nationale 
soevereiniteit.
Dit laat onverlet dat nauwere internationale samenwerking op gespannen voet staat met 
de nationale autonomie ofwel de ‘vrijheid om te handelen’. De praktische betekenis van 
nationale zeggenschap over de eigen krijgsmacht is begrensd wanneer de inzet van deze 
krijgsmacht afhankelijk is van politieke en militaire besluitvorming in NAVO-, EU- en/of VN-
verband. Zeker, een regering kan te allen tijde besluiten zelf geen militairen uit te zenden 
naar een crisisgebied, wanneer zij concludeert dat hiervoor onvoldoende politiek en maat-
schappelijk draagvlak in eigen land aanwezig is. Zo’n besluit kan echter repercussies heb-
ben voor het politieke prestige en het nationale belang wanneer een land hiermee ingaat 
tegen de uitdrukkelijke wens van een (grote) meerderheid van de lidstaten van bijvoorbeeld 
de NAVO of de EU. Met een beroep op de bondgenootschappelijke solidariteit kan een weife-
lende regering onder druk gezet worden om alsnog te besluiten haar militairen uit te zenden. 
Omgekeerd is een regering die de intentie heeft militairen uit te zenden in NAVO- of EU-verband 
afhankelijk van de uitkomst van intergouvernementele besluitvorming. Een lidstaat die zijn 
veto uitspreekt kan daarmee in beginsel een militaire missie in bondgenootschappelijk ver-
band blokkeren. Een bijzonder aspect van afhankelijkheid doet zich voor bij de uitzending van 
militairen die deel uitmaken van een geïntegreerd bi- of multilateraal samenwerkingsverband. 
Zo kan het snel inzetbaar hoofdkwartier van het Duits-Nederlandse legerkorps alleen worden 
uitgezonden wanneer beide landen hiermee instemmen. Zonder Nederlandse deelname is 
er geen functionerend hoofdkwartier dat door Duitsland kan worden gebruikt en omgekeerd. 
Hier is dus sprake van een hoge mate van wederzijdse afhankelijkheid, die nauw overleg tus-
sen partnerlanden vereist als zich een crisis aftekent die tot inzet kan leiden. Eenzelfde af-
hankelijkheid zou zich voordoen bij de besluitvorming over inzet van de NATO Response Force 
(NRF) en de EU Battlegroups, waarbij de betrokken landen bij een onverwachte crisis tot een 
gezamenlijke positiebepaling moeten komen over de politieke wenselijkheid en militaire moge-
 
lijkheid van daadwerkelijke inzet van hun snelle reactiemacht. Een afwijkende positiebepaling 
van één van de samenwerkingspartners kan de onderlinge relatie ernstig schaden en moet 
derhalve worden vermeden. Hieruit kan worden geconcludeerd dat een zorgvuldige afweging 
23 Margriet Drent e.a., ‘Internationale Militaire Samenwerking: Knelpunten en Kansen’, Clingendael Policy Brief 
No. 6, September 2011, p. 5.
12

gebied van lucht- en zeetransport met zijn Europese bondgenoten om zo de afhankelijkheid 
25
van externe inhuur van deze (civiele) capaciteiten te verminderen (zie ook paragraaf I.3).
Het zeer ambitieuze DCI kreeg op de NAVO-top in Praag in 2002 een vervolg onder de naam 
Prague Capabilities Commitment (PCC), een ‘boodschappenlijst’ van benodigde capaciteiten 
om nieuwe veiligheidsrisico’s het hoofd te bieden. Bij het minder omvangrijke PCC lag  
wederom veel nadruk op strategische transportcapaciteit en op logistieke ondersteuning 
voor expeditionaire operaties.
Allied Command Transformation
Het Allied Command Transformation (ACT) werd opgericht in 2003 en is het tweede strate-
gische hoofdkwartier van de NAVO. ACT heeft tot doel om defensie-inspanningen van NAVO-
lidstaten op het gebied van doctrinevorming te coördineren en zo richting te geven aan de 
wijze waarop toekomstige operaties uitgevoerd worden en vast te stellen welke capaciteiten 
daarvoor nodig zijn. Het ontwikkelt operationele concepten en ondersteunt deze door onder-
zoek, experimenten en technologische ontwikkeling. Ook vervult het ACT een belangrijke rol 
bij de implementatie van operationele concepten door middel van opleiding en training.  
Onder leiding van ACT wordt de tweejaarlijkse Defence Requirement Review geproduceerd, 
een studie die de strategische richting toont voor de ontwikkeling van de NAVO-krijgsmachten. 
Uit deze studie volgt de identiﬁcatie van benodigde capaciteiten en tekortkomingen. Deze 
geeft richting aan initiatieven voor capaciteit en ontwikkeling. Onderdeel hiervan is de doelstel-
ling om meer multinationale afstemming te realiseren en gezamenlijke capaciteit en ontwikke-
ling mogelijk te maken in het belang van gedeelde Europese en trans-Atlantische soevereini-
teit. ACT kan dit proces echter alleen sturen en zelf geen capaciteit en ontwikkeling afdwingen. 
Strategisch transport
Met de toename van out of area operaties wordt een groter beroep gedaan op schaarse 
capaciteiten voor lucht- en zeetransport om militair materieel en personeel over grote af-
standen te verplaatsen. Een aantal vooral grotere Europese landen heeft weliswaar het 
nieuwe A400M transportvliegtuig besteld, maar de levering hiervan is niet eerder voorzien 
dan 2014. Mede om die reden sloten zestien NAVO-landen, waaronder Nederland en twee 
partnerlanden, in 2006 een leaseovereenkomst met Rusland en Oekraïne voor de beschik-
baarstelling van zes grote Antonov transportvliegtuigen. Via deze overeenkomst genaamd de 
Strategic Airlift Interim Solution (SALIS) worden de tekorten binnen de NAVO van grote trans-
portvliegtuigen tijdelijk opgevangen, maar manifesteert zich tegelijkertijd de operationele 
afhankelijkheid van externe partijen. De SALIS-overeenkomst loopt in 2012 af.
In aanvulling op de SALIS-overeenkomst hebben tien NAVO-landen, waaronder Nederland, 
en twee partnerschapslanden besloten gezamenlijk drie Boeing C-17 transportvliegtuigen te 
kopen. De landen die aan dit Strategic Airlift Capability (SAC)-initiatief deelnemen zijn veelal 
niet in staat een eigen strategisch transportvliegtuig te kopen. Elk deelnemend land heeft 
zich verplicht een vast aantal vlieguren op jaarbasis af te nemen. Zo heeft Nederland 500 
vlieguren per jaar tot zijn beschikking, het equivalent van een half C-17 vliegtuig. De geza-
menlijke aankoop en sharing van drie C-17 transportvliegtuigen stelt kleine en middelgrote 
landen beter in staat zelf te voorzien in de behoefte aan strategische transportcapaciteit bij 
out of area operaties en minder afhankelijk te zijn van externe (private) inhuur. 
Logistieke ondersteuning voor expeditionaire operaties
Alle NAVO-lidstaten worden geconfronteerd met complexe en kostbare planning en uitvoering 
waar het gaat om de logistieke ondersteuning van out of area operaties en grote oefeningen. 
25 Defensienota 2000, 29 november 1999, p. 53.
14

I.2.2 EU-capaciteitenontwikkeling
In 1999 lanceerde de EU een Europees Veiligheids en Defensiebeleid (EVDB) dat de verster-
king van Europese militaire capaciteiten tot een van zijn speerpunten rekent. De nadruk lag 
hierbij op de ophefﬁng van tekortkomingen op de gebieden strategisch transport, logistiek, 
strategische inlichtingen, genie-eenheden en NBC-bescherming. Nederland droeg actief 
bij aan versterking van het militaire vermogen van de EU in het kader van het European 
Capabilities Action Plan (ECAP) en de Headline Goal, met de kanttekening dat duplicatie 
van capaciteiten met de NAVO moest worden voorkomen. Het ECAP had een sterke bottom-
upbenadering; de veelbelovende ECAP-projecten zijn vanaf 2004 bij het Europees Defensie 
29
Agentschap (EDA) ondergebracht.
Europees Defensie Agentschap
De oprichting van het EDA in 2004 was een compromis tussen de Franse wens een krachtig 
top-downsturingsinstrument in het leven te roepen voor Europese capaciteitenontwikkeling 
en de Britse opstelling zo min mogelijk te investeren in Europese instellingen. Het EDA ging 
van start als een klein agentschap met een bescheiden budget dat meer synergie tot stand 
moest brengen tussen de EU-lidstaten op het gebied van militaire behoeftestelling, mate-
rieelbeleid, defensieonderzoek en -technologie en harmonisatie van regelgeving inzake de 
defensiemarkt. Het EDA opereert als aanjager van bottom-upsamenwerking via gezamenlijke 
programma’s en projecten waaraan in principe alle lidstaten alsmede derde landen en/of 
partijen kunnen deelnemen. In werkelijkheid zijn er nauwelijks programma’s waaraan alle 
lidstaten deelnemen. Dat is ook niet nodig. Binnen het EDA komt namelijk een groot aantal 
ad-hocsamenwerkingsverbanden tot stand van een beperkt aantal landen op zeer uiteen-
lopende capaciteiten-, materieel-, onderzoek- en technologiegebieden. De ratio achter deze 
samenwerkingsverbanden is eigenlijk heel eenvoudig: investeer op korte termijn en bespaar 
30
op lange termijn. Het betreft relatief kleine programma’s zoals een helikoptertrainingspro-
gramma voor expeditionair optreden, een mobiel laboratorium voor Improvised Explosive 
Devices (IEDs) incidenten, data- en informatie-uitwisseling voor maritiem toezicht (MARSUR) 
en de ontwikkeling van een nieuwe generatie maritieme mijnenbestrijdingssystemen, waar-
31
onder onbemande maritieme systemen (UMS). 
Wat hebben al deze inspanningen opgeleverd? Tastbare resultaten zijn vooralsnog gering, 
mede door de Britse terughoudendheid. De meest concrete resultaten zijn behaald met 
het helikoptertrainingsprogramma dat in 2009 van start is gegaan in samenspraak met de 
NAVO. Van de 114 helikopterbemanningen die zijn getraind voor expeditionair optreden in 
2009 en 2010, zijn ondertussen 63 bemanningen uitgezonden naar Afghanistan. Tegelijker-
tijd wordt in NAVO-verband het tekort aan helikopters voor out of area operaties bestreden 
door technische verbetering van verouderde Oost-Europese helikopters. Het EDA helikopter-
trainingsprogramma in combinatie met het NAVO helikopterproject hebben bijgedragen aan 
vermindering van het helikoptertekort voor out of area operaties, in casu Afghanistan. 
Het EDA heeft vooralsnog geen grote nieuwe programma’s voortgebracht, zoals de ontwikke-
ling van een nieuw type onbemand verkenningsvliegtuig (UAV) of een pantservoertuig, omdat 
29 Zie regeringsreactie op AIV-advies nummer 31, Militaire samenwerking in Europa: mogelijkheden en  
beperkingen, Den Haag, 17 oktober 2003; Defensiebegroting 2005, pp. 108-109.
30 Interview met Jon Mullin, Capability Director EDA, Brussel, 9 september 2011.
31 Gesprek met Claude-France Arnould, chief executive EDA, Brussel, 8 september 2011;  
zie ook: <http://www.eda.europa.eu/Publications>, geraadpleegd op 6 oktober 2011.
16

PGS is de meest vergaande vorm van defensiesamenwerking, die zich uitstrekt van pooling 
en gezamenlijke opleiding tot geïntegreerd militair optreden en rolspecialisatie. Het wordt 
tevens gezien als katalysator voor een geloofwaardig Gemeenschappelijk Veiligheids en  
Defensiebeleid (GVDB), zoals het EVDB is gaan heten. Volgens Artikel 3 van het PGS-protocol 
moet het EDA periodiek beoordelen of de PGS-landen hun vrijwillig aangegane capaciteiten-
36
verplichtingen nakomen en daarover jaarlijks rapporteren.
Twee jaar na de inwerkingtreding van het Verdrag van Lissabon bestaat bij de EU-lidstaten 
koudwatervrees om concreet invulling te geven aan PGS. Dit bleek onder meer tijdens een 
seminar over PGS onder het Spaanse EU-voorzitterschap in maart 2010. Zo is nog ondui-
delijk of het PGS-mechanisme beoogt één kopgroep te vormen of dat er meerdere kopgroe-
pen mogelijk zijn. Een andere zorg is dat bij de vorming van een kopgroep van lidstaten die 
nauwer samenwerken, verdeeldheid binnen de Unie in de hand gewerkt wordt. Er is een 
reëel risico dat de kloof tussen ‘kopgroep’ en ‘achterblijvers’ onder de EU-lidstaten verder 
37
toeneemt. 
Behalve de PGS introduceert het Verdrag van Lissabon nog twee andere noviteiten die ver-
meldenswaardig zijn. Onder verwijzing naar Artikel 51 van het VN-Handvest legt het Verdrag 
van Lissabon (in casu het VEU) in Artikel 42 lid 7 een verplichting voor alle lidstaten vast om 
‘met alle middelen’ hulp en bijstand te verlenen, indien een lidstaat slachtoffer wordt van 
gewapende agressie op zijn territorium. Deze clausule toont qua strekking gelijkenis met  
38
Artikel 5 van het Noord-Atlantisch Verdrag en maakt dat het GVDB voor het eerst een 
militaire bijstandsverplichting bevat, ook al staat er uitdrukkelijk bij dat dit geen aantasting 
betekent van de NAVO-verbintenissen, noch dat dit afbreuk doet aan de positie van neutrale 
39
lidstaten die een uitzonderingspositie hebben bedongen. 
40
Daarnaast introduceert het Verdrag van Lissabon de solidariteitsclausule in Artikel 222. 
De inhoud van deze clausule is overigens niet nieuw, want na de aanslagen in Madrid gaf de 
Europese Raad op 25 maart 2004 al een (juridisch niet-bindende) verklaring af met dezelfde 
strekking. De solidariteitsclausule kan worden geactiveerd als een of meerdere lidstaten 
worden getroffen door een terreuraanslag, een natuurramp of een door de mens veroorzaakte 
ramp. Het voorziet in een mogelijke rol voor defensiecapaciteiten en beoogt een effectieve 
36 Sven Biscop and Jo Coelmont, ‘Europe, Strategy and Armed Forces: The making of a distinctive power’, 
Routledge, London, 2011, pp. 75-76; Margriet Drent en Dick Zandee, ‘Breaking Pillars: Towards a civil-military 
security approach for the European Union’, Netherlands Institute of International Relations ‘Clingendael’, 
January 2010, p. 72.
37 Margriet Drent en Dick Zandee, ‘Breaking Pillars: Towards a civil-military security approach for the European 
Union’, Netherlands Institute of International Relations ‘Clingendael’, January 2010, p. 74.
38 In feite is de formulering van de bijstandsverplichting strikter, omdat EU-lidstaten gehouden zijn ‘met alle 
middelen waarover zij beschikken hulp en bijstand te verlenen’. In het Noord-Atlantisch Verdrag worden de 
lidstaten vrij gelaten in de keuze van middelen.
39 Kees Homan, ‘Europese Defensie na Lissabon’, Armex, juni 2008, p. 4; S.N. Mengelberg en M.E. Drent, 
‘Een effectievere Europese Unie? De gevolgen van het Verdrag van Lissabon voor het Gemeenschappelijk 
Veiligheids- en Defensiebeleid’, Militaire Spectator nr. 11, 2010, p. 549.
40 Deel II Verdrag betreffende de Werking van de Europese Unie (VWEU), Vijfde Deel Extern Optreden van de 
Europese Unie, Titel VII Solidariteitsclausule.
18

en capaciteiten die zich lenen voor internationale rol- of taakspecialisatie waarbij sprake is 
45
van eendirecte afhankelijkheid van andere landen. Het EDA en het EU Militair Comité zijn 
gevraagd om op basis van deze nationale analyses met concrete voorstellen te komen voor 
defensiesamenwerking tussen lidstaten, in het bijzonder op het gebied van pooling en sha-
46
ring. Bij de identiﬁcatie van mogelijkheden voor samenwerking moeten de volgende criteria 
in ogenschouw worden genomen: versterking van het militaire vermogen, verbetering van de 
interoperabiliteit, kostenbesparingen door schaalvoordelen en gewenste politieke implicaties 
van samenwerking. Hoewel in een tijd van bezuinigingen de aandacht zich begrijpelijk richt op 
kostenbesparingen, zijn in de ogen van de AIV de overige criteria even belangrijk.
47
Nederlandse EVDB-gelden: de MALE UAV-casus
Voor de versterking van Europese militaire capaciteiten reserveerde Nederland in de periode 
2003 – 2006 in totaal I 130 miljoen op de Defensiebegroting en daarna jaarlijks I 50 miljoen 
48
uit de zogeheten EVDB-voorziening. Een analyse van de wijze van besteding van deze EVDB-
gelden kan meer inzicht verschaffen in de effectiviteit en doelmatigheid van de Nederlandse 
inspanningen ter zake. Het betreft onder meer de ontwikkeling van een gezamenlijke MALE 
UAV-capaciteit met Frankrijk, een luchttransportovereenkomst met Duitsland, de omvorming 
van het hoofdkwartier van het Duits-Nederlandse legerkorps en de opleiding van extra mare-
chaussees voor inzet in internationale civiele politiemissies. De verwijzing naar het EVDB in 
de naam van de voorziening is enigszins misleidend, aangezien het om capaciteitenverster-
king gaat die ten goede komt van zowel het EVDB (nu GVDB) als de NAVO. 
Vooral een analyse van de beoogde samenwerking met Frankrijk verschaft inzicht in de 
voorwaarden voor dergelijke projecten. In mei 2001 sloten Nederland en Frankrijk een 
overeenkomst voor samenwerking bij de ontwikkeling van MALE UAV’s. De oorspronkelijke 
doelstelling van de overeenkomst was de ontwikkeling van een binationale UAV-capaciteit, 
bestaande uit een Frans en een Nederlands element. De beoogde samenwerking ging verder 
dan de gezamenlijke ontwikkeling en verwerving van onbemande vliegtuigen. Zij omvatte 
ook gezamenlijke training, onderhoud en logistiek. Ook werd gesproken over een eventuele 
49
gezamenlijke inzet bij crisisbeheersingsoperaties. In 2006 werd het gezamenlijke project 
niet verlengd: Frankrijk had unilateraal een keuze gemaakt voor het ontwikkelen van een 
EuroMALE door EADS, een Europees defensiebedrijf waar Frankrijk sterk in is vertegenwoor-
digd. Nederland werd in deze beslissing vooraf niet gekend en trok zich vervolgens terug met 
als formele reden dat de voorkeur uitging naar een al verkrijgbaar MALE UAV-systeem (‘kopen 
50
van de plank’).
45 German-Swedish food-for-thought paper, ‘European Imperative – Intensifying Military Cooperation in Europe’, 
November 2010.
th
46 Council conclusions on Military Capability Development, 3055 Foreign Affairs (Defence) Council meeting 
Brussels, 9 December 2010. 
47 Medium Altitude Long Endurance Unmanned Aerial Vehicle.
48 Kamerbrief ‘Defensie en het Strategisch Akkoord’, 8 november 2002.
49 Kamerbrief minister van Defensie Frank de Grave, 28 mei 2002, kamerstuk 28 000, nr. 30.
50 Kamerbrief staatssecretaris van Defensie Cees van der Knaap, ‘Onbemande vliegtuigen (UAV), 20 september 
2006, kamerstuk 30 806, nr. 1.
20

Belgische defensiedeskundige is een noodzakelijke eerste stap naar verdieping van deze 
samenwerking de gezamenlijke bespreking van nationale defensieplannen van de Benelux-
partners alvorens deze vast te stellen. Met de gezamenlijke verwerving, stationering en het 
onderhoud van transport- en/of gevechtsvliegtuigen kan een belangrijke stap worden gezet 
naar verdere luchtmachtsamenwerking naar analogie van de maritieme samenwerking tus-
54
sen beide landen (zie paragraaf I.3). 
NORDIC samenwerking
In 2009 hebben de ministers van Defensie van Denemarken, Finland, Noorwegen, IJsland 
en Zweden de Nordic Defence Co-operation (Nordefco) gelanceerd, een overkoepelend me-
chanisme voor regionale defensiesamenwerking. Door hun geograﬁsche ligging en geschie-
denis hebben de Scandinavische landen overeenkomstige politieke en strategische belan-
gen, ondanks het feit dat Noorwegen en IJsland tot de NAVO behoren, Zweden en Finland tot 
de Europese Unie en Denemarken bij allebei. Nordefco onderscheidt vijf aandachtsvelden 
voor nauwere samenwerking, ieder met een eigen ‘lead nation’:
•	 strategische ontwikkelingen (Zweden);
•	 capaciteitenversterking (Finland);
•	 human resources en opleidingen (Denemarken);
•	 training en oefeningen (Noorwegen);
55
•	 operationele samenwerking (Zweden).
De belangrijkste doelstelling van Nordefco is het versterken van de krijgsmachten van de 
deelnemende landen en het benutten van synergievoordelen tussen de krijgsmachten. Zon-
der nauwere samenwerking zijn de Scandinavische landen binnen vijftien à twintig jaar niet 
meer in staat een geloofwaardige krijgsmacht in stand te houden, aldus een rapport van de 
56
Noorse oud-minister Stoltenberg. Nordefco beoogt geen defensie-unie tot stand te bren-
gen. Wel toont het voorbeeld aan dat de Scandinavische landen een moderne interpretatie 
van het begrip soevereiniteit hanteren, waarmee wordt beoogd het handelingsvermogen van 
de afzonderlijke krijgsmachten te vergroten door nauwere samenwerking. De ministers van 
Buitenlandse Zaken van de aangesloten landen hebben onder meer een solidariteitsverkla-
ring naar buiten gebracht die stelde:
‘Ministers discussed potential risks inter alia natural and man-made disasters, cyber 
and terrorist attacks. Should a Nordic country be affected, the others will, upon request 
from that country, assist with relevant means. […] The Ministers pointed out that the 
Nordic declaration on solidarity will be followed up through practical measures, such as 
57
cooperation in the ﬁeld of cyber security, as a ﬁrst step.’
Het Noorse besluit tot aanschaf van het Amerikaanse JSF gevechtsvliegtuig in plaats van de 
Zweedse Gripen leidde in Stockholm tot zeer ontstemde reacties. Dit voorbeeld laat zien dat 
54 Prof.dr. Sven Biscop, Brussel, 8 september 2011.
55 NORDEFCO military level annual report 2010, February 2011.
56 Hij is de vader van de huidige Noorse minister-president, Jens Stoltenberg.
 Thorvald Stoltenberg, ‘Nordic Cooperation on Foreign and Security Policy. Proposals presented to the 
extraordinary meeting of Nordic foreign ministers in Oslo on 9 February 2009’, February 2009, p. 28.
57 The Nordic declaration on solidarity, Helsinki, 5 April 2011.
22

gezamenlijk plannen ontwikkelen om een bijdrage te leveren aan het opheffen van Europese 
maritieme tekorten.
Het onderlinge vertrouwen tussen de Nederlandse en Belgische marine is groot. Een goede 
illustratie hiervan is de wens van België om tijdens zijn EU-voorzitterschap in 2010 ook het 
bevel te voeren over de EU-operatie Atalanta voor de kust van Somalië. Hiertoe is aan Neder-
land het verzoek gedaan een commandofregat beschikbaar te stellen, aangezien België zelf 
61
niet over deze capaciteit beschikt.
Duits-Nederlands legerkorps 
e
Reeds tijdens de Koude Oorlog, toen het operatiegebied van het 1 Nederlands legerkorps 
op de Noord-Duitse laagvlakte lag en verschillende landmachteenheden in Duitsland ge-
legerd waren, ontstond een innige samenwerking tussen de Duitse en Nederlandse land-
macht. Vijftig jaar na het einde van de Tweede Wereldoorlog, op 30 augustus 1995, schre-
ven Nederland en Duitsland geschiedenis met de oprichting van het 1 Duits-Nederlands 
legerkorps, in aanwezigheid van premier Wim Kok en bondskanselier Helmut Kohl. Voor het 
eerst in de Europese historie werden twee legerkorpshoofdkwartieren volledig geïntegreerd. 
Binnen het nieuwe hoofdkwartier werden alle functies gelijk verdeeld en roteerden het com-
mando en een aantal sleutelfuncties over beide landen. Het gegeven dat een commandant 
al in de legerplaats zeggenschap had over de militairen van een ander land, was uniek. 
Daarbij was er dus sprake van het opgeven van nationale soevereiniteit, al bleef het besluit 
tot eventuele inzet van de betrokken militaire eenheden aan de nationale hoofdsteden voor-
behouden.
Na de eeuwwisseling is het hoofdkwartier van het binationale legerkorps omgevormd tot een 
multinationaal snel inzetbaar hoofdkwartier (HRFHQ), daarmee inspelend op een grote behoef-
te binnen de NAVO en de EU. Duitsland en Nederland vervullen gezamenlijk de leidende rol 
binnen het snel inzetbaar hoofdkwartier met een stafcapaciteit van 420 militairen. Anders dan 
in het geval van Benesam kunnen Nederland en Duitsland niet zelfstandig besluiten tot inzet 
van (delen van) het hoofdkwartier.
De samenwerking in het 1 Duits-Nederlands legerkorps is instrumenteel geweest voor de geza-
menlijke inzet van Duitse en Nederlandse landmachteenheden bij verschillende crisisbeheer-
singsoperaties, waaronder KFOR in 1999/2000 en ISAF in 2002/2003 en momenteel in Kun-
duz. Het HRFHQ is tweemaal ingezet als hoofdkwartier ISAF (in 2003 en 2009) en tweemaal 
als hoofkwartier van de landcomponent van de NATO Response Force (in 2005 en 2008); het 
heeft tevens een belangrijke rol gespeeld bij de ontwikkeling van het NRF-concept. 
De samenwerking binnen het legerkorps heeft ook een impuls gegeven aan de materieelsamen-
werking tussen Nederland en Duitsland, in het bijzonder bij de ontwikkeling van het verkennings-
voertuig Fennek, het pantservoertuig Boxer en de Pantserhouwitser. De materieelsamenwerking 
heeft op haar beurt geresulteerd in gezamenlijke opleidingen, bijvoorbeeld voor de Pantserhou- 
witser. De verwachting is dat het huidige HRFHQ zal blijven fungeren als katalysator voor verdie-
ping van de samenwerking tussen de Duitse en Nederlandse landmachten. Beide landen  
62
beschouwen het hoofdkwartier als ankerpunt voor effectieve militaire samenwerking.
61 Uiteindelijk was Frankrijk niet bereid het bevel over de EU-operatie Atalanta over te dragen aan België en is het 
verzoek weer ingetrokken. Interview met Sven Biscop, Brussel, 8 september 2011.
62 Zie: <http://www.defensie.nl/actueel/nieuws/2011/05/10/46182412/Nederland_en_Duitsland_verdiepen_
samenwerking>. Geraadpleegd op 7 november 2011.
24

De directe aanleiding voor de nauwe operationele en industriële samenwerking is de ﬁnan-
ciële nood van de krijgsmachten van beide landen en het besef dat ieder afzonderlijk geen 
militaire vuist meer kan maken. Premier Cameron en president Sarkozy benadrukten echter 
dat de Frans-Britse samenwerking op geen enkele wijze afbreuk zal doen aan de soevereini-
teit van beide landen. Toch lijken de afspraken in de richting te gaan van onderlinge afhan-
kelijkheid op een aantal terreinen en geleidelijke integratie van enkele capaciteiten. Het zal 
echter nog enkele jaren duren voordat concrete resultaten van de Frans-Britse samenwer-
67
king zichtbaar worden, in het bijzonder op het gebied van gezamenlijke verwerving. 
De politiek-strategische betekenis van de Frans-Britse defensiesamenwerking is niet zo 
eenvoudig te duiden. Wordt hiermee een fundament gelegd voor een nieuwe Europese 
militaire capaciteit die zich onttrekt aan de besluitvorming en institutionele belemme-
ringen binnen de NAVO en de EU op veiligheidsgebied? Of is sprake van een Frans-Brits 
cluster dat zijn gecombineerde militaire capaciteit beschikbaar stelt voor EU-, NAVO- of VN-
68
crisisbeheersingsoperaties? De AIV merkt op dat het Frans-Britse partnerschap kan wijzen 
op een tanend vertrouwen van beide landen in de NAVO en de EU als veiligheidsinstituties 
onder alle omstandigheden. Frankrijk en het Verenigd Koninkrijk lijken hiermee te kennen 
te geven dat hun nationale veiligheidsbelangen niet afdoende gewaarborgd zijn door de be-
staande veiligheidssamenwerking in NAVO- of EU-verband. 
I.4 Overige samenwerkingsverbanden
Movement Coordination Centre Europe 
Strategisch lucht- en zeetransport zijn door de NAVO en de EU als schaarse capaciteiten 
geïdentiﬁceerd. Het benodigde materieel is echter zeer kostbaar, zowel in aanschaf als on-
derhoud. Verschillende multinationale initiatieven zijn de afgelopen jaren ontplooid om extra 
capaciteit voor luchttransport (SALIS/Antonov, SAC/C-17, A400M) en zeetransport (roll-on-
roll-offschepen) te genereren voor het vervoer van militair materieel en personeel.
Het Movement Coordination Centre Europe (MCCE) is in 2007 voortgekomen uit een fusie van 
het European Airlift Centre (EAC) en het Sealift Coordination Centre (SCC). Naast strategisch 
transport door de lucht en over zee coördineert het MCCE eveneens transport over land (trein, 
wegtransport) en de inzet van tankervliegtuigen. De 25 deelnemende landen, die allemaal lid 
zijn van de NAVO en/of de EU, kunnen aan het MCCE melden aan welke transportcapaciteit 
ze op welk moment behoefte hebben, zodat ladingen, routes en bestemmingen op elkaar af-
gestemd worden. Het uitgangspunt daarbij is dat landen de zogeheten restcapaciteit van hun 
transportmiddelen beschikbaar stellen aan andere landen. Zo kunnen bijvoorbeeld transport-
vliegtuigen of zeeschepen van land X die militair materieel naar een operatiegebied vervoeren, 
op de terugweg door land Y worden gebruikt voor materieelvervoer vanuit hetzelfde operatiege-
69
bied huiswaarts. Dit leidt tot het vergroten van de bezettingsgraad. 
Europees Luchttransport Commando
Duitsland en Frankrijk namen in 2006 het initiatief tot een verdergaande samenwerking op 
67 Interview met Tomas Valasek, Den Haag, 30 september 2011; Dick Zandee, ‘Brits-Franse defensiesamen-
werking: pro of contra Europa?’, Internationale Spectator Jaargang 65 nr. 2, februari 2011, pp. 67-70.
68 Julian Lindley-French, ‘Britain and France: Bringing strategic sanity back to Europe?’, Atlantisch Perspectief 
2011 nr. 1, pp. 17-19. 
69 MCCE Working Board Director’s Report, January 2011.
26

is overigens geen ‘staande’ formatie, maar een ad-hocpolitiekorps dat op korte termijn (30 
dagen) beschikbaar is. Het korps bestaat uit maximaal 800 leden; op basis van de Helsinki-
capaciteitencatalogus kan het korps echter worden uitgebreid tot 2300 leden. 
Een EGF-korps werkt volgens de operationele concepten in een Integrated Police Unit. Dit 
betekent dat het uit drie componenten bestaat:
•	 een mobiel element, dat zich richt op de algemene politietaak inclusief de handhaving 
van de openbare orde en veiligheid;
•	 een specialistisch element, dat zich richt op politiecapaciteiten, zoals investigation 
teams, swat teams en grensbewakingsexpertise;
74
•	 een logistiek element voor de logistieke ondersteuning.
 
De EGF kan worden ingezet binnen een civiele politiemissie, maar zij kan ook de politie-
75
opbouw verzorgen binnen een militaire commandostructuur. Daarmee valt de EGF te  
beschouwen als een meervoudig inzetbaar instrument.
De EGF kan in eerste instantie door de EU worden uitgezonden, maar zij staat ook ter be-
schikking van de NAVO, de VN, de OVSE en ad-hoccoalities. Wanneer de EGF door de EU 
wordt gebruikt, valt zij onder de politieke verantwoordelijkheid van het Politiek en Veiligheids-
comité (PSC), het permanente EU-orgaan dat zich bezighoudt met de politieke controle over 
en de strategische aansturing van het GVDB . De politiek-militaire coördinatie berust bij het 
Interministerieel Comité op Hoog Niveau (CIMIN), waarin vertegenwoordigers van de deelne-
mende EGF-lidstaten zitting hebben. Het CIMIN is ook verantwoordelijk voor de benoeming 
van de bevelhebber van de EGF. De sleutelposities in de EGF worden bezet door de zes deel-
nemende landen en roteren volgens een afgesproken kalender.
Inmiddels is de EGF ten behoeve van een drietal politiemissies ingezet. De eerste missie 
betrof de EU-operatie Althea in Bosnië-Herzegovina, die sinds december 2004 gaande is. 
Daarnaast is de EGF beschikbaar gesteld aan de VN als onderdeel van de United Nations 
Stabilisation Mission in Haïti (MINUSTAH) na de aardbeving in dat land in januari 2010. 
76
Verder speelt de EGF nog steeds een belangrijke (kwalitatieve) rol in de ISAF/NTM-A 
77
politie-opbouwmissie in Afghanistan. De EGF-bijdrage aan de NAVO is groter dan die van 
de European Union Police Mission in Afghanistan (EUPOL); zij bestaat vooral uit de verlening 
van hoogwaardige civiele politie-expertise. Ten slotte is een scenario-analyse en planstudie 
verricht voor mogelijke uitzending van de EGF naar Libië. Een daartoe strekkend verzoek is 
evenwel uitgebleven.
Samenvattend: de EGF valt in de categorie van multilaterale ﬂexibele samenwerking met een 
vaste commandostructuur en thuisbasis. Omdat zij een unieke nichecapaciteit op het gebied 
van politiedienstverlening vertegenwoordigt, valt serieus te denken aan verdere versterking 
74 Het gaat hierbij om supplies, restocking, maintenance, recovery and evacuation of equipment, transportation, 
medical and health care.
75 Michiel de Weger, ‘The Potential of the European Gendarmerie Force’, Institute Clingendael, March 2009.
76 De afkorting NTM-A staat voor NATO Training Mission in Afghanistan.
77 J.L. Hovens en G.A.G. Elk (red.), ‘Gendarmeries and the Security Challenges of the 21st Century’, Den Haag, 
2011, pp. 10, 139 en 149.
28

II Lessen uit Europese defensiesamenwerking
Al decennia lang wordt hoog opgegeven van de politieke, militaire en ﬁnanciële voordelen 
van meer defensiesamenwerking in Europa, niet in de laatste plaats in Nederland. De voor-
standers van deze samenwerking – van politici en hooggeplaatste militairen tot onafhanke-
lijke denktanks – betogen dat er sprake is van een win-winsituatie voor alle betrokkenen. 
Toch blijkt samenwerking in de praktijk veelal weerbarstig te zijn. Daarom is in het vorige 
hoofdstuk inzicht verschaft in verschillende multilaterale, regionale en bilaterale sporen die 
tot effectieve en kostenbesparende defensiesamenwerking zouden moeten leiden. In dit 
hoofdstuk worden de belangrijkste lessen uit de opgedane ervaringen opgetekend. Deze 
lessen kunnen behulpzaam zijn bij de beantwoording van de centrale vraag uit de advies-
aanvraag van het kabinet om concrete aanbevelingen te doen voor de verdere internationale 
inbedding van de Nederlandse krijgsmacht.
II.1 Soevereiniteit, samenwerking en het belang van de strategische cultuur
De zorg om verlies van nationale soevereiniteit in de traditionele zin en derhalve van be-
schikkingsmacht over de eigen krijgsmacht is een belangrijke reden, zo niet de hoofdreden, 
dat afspraken over geïntegreerde operationele samenwerking voorshands meer uitzondering 
zijn dan regel. De paradox doet zich voor dat Europese krijgsmachten weliswaar gezamenlijk 
optreden in internationaal verband, maar dat ieder land zich veelal zelfstandig voorbereidt 
op dit optreden. Wanneer men soevereiniteit opvat als ‘het vermogen om via extern hande-
len nationale belangen optimaal te dienen’ dan is nauwere samenwerking in Europees en 
breder internationaal verband meer dan ooit essentieel ter verzekering van onze belangen 
en de verwerving van invloed. Zoals al eerder is opgemerkt, is het belang van de gedeelde 
Europese soevereiniteit daarbij in werkelijkheid groter dan dat van de (ongedeelde) nationale 
soevereiniteit.
Het ontbreken van een gemeenschappelijke visie op het Europese defensiebelang is het 
belangrijkste obstakel om tot samenwerking te komen. Wanneer gelijkgestemde landen 
samenwerking nastreven, is een dergelijke visie gemakkelijker te bereiken. Wat betekent dit 
nu voor landen die opteren voor verdieping van de operationele samenwerking met partner-
landen? Zij moeten bij de keuze van samenwerkingspartners zich ervan vergewissen dat het 
politiek besluitvormingsproces rondom uitzending van militaire eenheden, de strategische 
cultuur en de bereidheid om risico’s te delen min of meer overeenkomstig zijn. Deze drie 
parameters zijn belangrijke voorwaarden voor het succes van de samenwerking bij gezamen-
lijke militaire inzet. Zo geschiedt de politieke besluitvorming over deelname van militairen 
aan out of area-operaties in Nederland en Duitsland in nauwe samenspraak tussen regering 
en parlement. Uitzending van militairen kan in beide landen in de praktijk slechts doorgang 
vinden wanneer een parlementaire meerderheid zich hiervoor uitspreekt. In het Verenigd 
Koninkrijk kan de regering daarentegen zonder consultatie van het parlement besluiten tot 
expeditionaire inzet van Britse militairen. Dit onderscheid in politieke besluitvorming kan een 
verklaring zijn voor het feit dat het Duits-Nederlandse legerkorpshoofdkwartier wel in zijn 
totaliteit is ingezet bij crisisbeheersingsoperaties en de UK/NL Amphibious Force nog niet.
De strategische cultuur van een land omvat de gedeelde overtuigingen, ideeën en normen 
rond de inzet van het militaire instrument om veiligheidsdoelstellingen te realiseren. De stra-
tegische cultuur is een product van de geschiedenis van een land, de geopolitieke situatie, 
de politieke instituties en de historische ervaring met de inzet van de krijgsmacht. Zij beïn-
vloedt in belangrijke mate de bereidheid de krijgsmacht buiten de eigen landsgrenzen in te 
30

II.3 Standaardisatie als ‘multiplier’ voor samenwerking
Door meer standaardisatie kunnen in beginsel de ontwikkelings- en verwervingskosten van 
(wapen)systemen worden beperkt. De praktijk is echter weerbarstig. Zo zullen in Europa de ko-
mende tien jaar 23 verschillende types pantservoertuigen in gebruik worden genomen met uit-
eenlopende kalibers munitie. Op de Duits-Nederlandse Boxer na, zijn deze pantservoertuigen 
het resultaat van een nationale behoeftestelling en een nationaal ontwikkeltraject, uitmon-
dend in een nationaal vervaardigd product. Ook de grote verscheidenheid van marineschepen 
in Europa is het directe gevolg van de aanwezigheid van 21 scheepswerven die marinesche-
pen bouwen in zestien verschillende landen. Standaardisatie van (wapen)systemen in Europa 
heeft nog een lange weg te gaan. Het traject begint met het opstellen van een gezamenlijke 
behoeftestelling en een bijbehorend pakket van eisen door een groep gelijkgestemde landen. 
Voorwaarde is wel dat de militaire behoeften leidend zijn voor internationale materieelsamen-
werking en niet de belangen van nationale defensie-industrieën. Tegelijkertijd moet worden 
voorkomen dat door toevoeging van nationale eisen de kosten van (wapen)systemen stijgen, 
zoals onder meer is gebeurd bij de NH-90 helikopter. Gezamenlijke aanschaf is dikwijls duur 
gebleken vanwege onnodige nationale conﬁguratieverschillen.
Bij het opstellen van het investeringsplan van Defensie moet in de eerste plaats worden ge-
keken naar materieel waaraan in Europees verband een tekort bestaat. Standaardisatie van 
militair materieel vormt vervolgens de beste grondslag voor een duurzame internationale 
samenwerking op de gebieden logistiek, onderhoud, opleiding en training. De aantrekkelijk-
heid van deze vorm van samenwerking hangt ook samen met het feit dat soevereiniteit en 
afhankelijkheid hier minder in het geding zijn dan bij verdergaande vormen van samenwerking. 
Gebruik van hetzelfde materieel is een belangrijke voorwaarde voor het gezamenlijk opleiden 
en trainen van personeel. Dit geldt bijvoorbeeld voor opleidingen op de pantserhouwitser (met 
Duitsland) en het YPR pantserrupsvoertuig (met België), de para-opleidingen (met België) en 
in de toekomst tactische UAV’s (met België). Ook gezamenlijke opleidingen in speciﬁeke be-
kwaamheden (parachutespringen, duiken, bergbeklimmen) liggen voor de hand. Ten slotte zou 
de samenwerking tussen defensie-opleidingen kunnen worden versterkt, bijvoorbeeld door een 
stapsgewijze uitbreiding van het European Security and Defence College.
Internationale materieelsamenwerking mag echter geen instrument worden om de belangen 
van krijgsmachtdelen binnen het investeringsplan van Defensie veilig te stellen. Onder dit voor-
behoud ligt samenwerking met landen die voornemens zijn hun F-16 gevechtsvliegtuigen op 
81
termijn te vervangen door de JSF (Noorwegen, Denemarken, België) voor de hand.
II.4 Industriële en economische belangen als hindermacht
Nationale industriële en economische belangen vormen dikwijls een taaie hindermacht bij 
het streven naar meer internationale materieelsamenwerking. In Europa wordt nog steeds 
ongeveer tachtig procent van de defensie-investeringen besteed in nationale bedrijven. Het 
gevolg is dat de Europese krijgsmachten naast de meer dan twintig uiteenlopende types 
gevechtsvoertuigen tezamen beschikken over zeven verschillende gevechtshelikopters, vier 
types tanks, drie verschillende gevechtsvliegtuigen en een breed assortiment aan fregatten 
en ander varend materieel. Met name de marine- en landmacht-industrieën in Europa zijn 
81 Margriet Drent e.a., ‘Internationale Militaire Samenwerking: Knelpunten en Kansen’, Clingendael Policy Brief 
No. 6, September 2011, pp. 6-8; Dick Zandee, ‘Europa moet, ook voor defensie!’, Atlantisch perspectief nr. 6, 
2010, pp. 6-7; Interview met CDR F. Sijtsma, Den Haag, 30 augustus 2011; Interview met Thomas Valasek, 
Den Haag, 30 september 2011.
32

defensie-industrie. Daarom is het wenselijk een gezamenlijk onderzoeksbudget voor  
interne en externe veiligheid onder te brengen bij het European Security Research pro-
gramma van de Europese Commissie. Hiervoor is het wel noodzakelijk afspraken te maken 
tussen de Europese Commissie en het EDA over de ﬁnanciering van dit gezamenlijk onder-
84
zoeksprogramma.
II.7 Samenwerking schept verplichtingen
Naast de voordelen van Europese defensiesamenwerking moet men evenzeer oog hebben 
voor de verplichtingen die deze samenwerking meebrengt. Het onderbrengen van nationale 
defensiecapaciteiten in een multinationale pool, zoals de pool van militaire transportvliegtui-
gen in het EATC, schept ook verplichtingen voor de partners voor de instandhouding en het on-
derhoud van die capaciteit. In het eindrapport Verkenningen ‘Houvast voor de krijgsmacht van 
de toekomst’ werd gewezen op het risico dat bezuinigingen op Europese defensiebudgetten 
85
veelal ten koste gaan van internationale samenwerkingsverbanden en projecten. Zo heeft 
de Nederlandse regering bij een eerdere ombuigingsoperatie eenzijdig besloten tot stopzetting 
van een binationaal project met Duitsland (het Patriot-akkoord) en heeft Noorwegen na een 
regeringswisseling in 2003 hetzelfde gedaan bij een binationaal project met Nederland (de 
Noorse deal). Ook het recente besluit de Nederlandse stafcapaciteit in het Duits-Nederlands 
legerkorpshoofdkwartier te verminderen is geen vertrouwenwekkende maatregel in de richting 
van deze strategische partner. Volledig kunnen vertrouwen op de loyaliteit van partners is  
essentieel voor succesvolle defensiesamenwerking. Zo zou een hypothetisch Nederlands 
besluit tot afstoting van de M-fregatten als onderdeel van het recente forse pakket van ombui-
gingen binnen de krijgsmacht een affront zijn geweest voor de maritieme samenwerking met 
België. Maar ook in de toekomst zullen aankoopbeslissingen voor de Koninklijke marine in nauwe 
samenspraak met België moeten geschieden. Uiteraard mag ook het omgekeerde worden  
86
verlangd.
II.8 EU-NAVO samenwerking
De EU en de NAVO hebben zich het afgelopen decennium in gelijke mate beijverd voor ver-
betering van de militaire capaciteiten van de lidstaten ten behoeve van out of area optreden. 
Veel capaciteiteninitiatieven met klinkende namen zijn door EU en NAVO geïnitieerd, die 
evenwel slechts mondjesmaat hebben bijgedragen aan capaciteitenversterking. Dikwijls 
klinkt het verwijt dat duplicatie van inspanningen door de EU en de NAVO de oorzaak is van 
de beperkte vooruitgang op capaciteitengebied. Het zijn echter, het zij nogmaals gezegd, 
de nationale lidstaten die verantwoordelijk zijn voor hun nationale defensieplanning en de 
aanschaf van militaire middelen. De tekortschietende materieelsamenwerking tussen de 
lidstaten onderling, en niet de duplicatie tussen EU en NAVO, is de hoofdoorzaak van het 
voortbestaan van Europese militaire tekorten voor out of area-optreden.
Informele contacten tussen de staven van de EU en de NAVO, in het bijzonder het EDA en 
het Allied Command Transformation (ACT), bieden voldoende aanknopingspunten voor een 
nadere afstemming van prioriteiten, inclusief afspraken over een verdeling van capaciteiten-
84 Interview met Dick Zandee, Brussel, 9 september 2011.
85 Interdepartementale project-Verkenningen, ‘Eindrapport Verkenningen: Houvast voor de krijgsmacht van de 
toekomst’, Den Haag, 2010.
86 CDR F. Sijtsma, Den Haag, 30 augustus 2011; Prof.dr. Sven Biscop, Brussel, 8 september 2011.
34

III Verdieping van Europese defensiesamenwerking
De bevordering van internationale defensiesamenwerking vormt een rode draad in het 
Nederlands buitenlands beleid sinds de Tweede Wereldoorlog. Nauwe samenwerking is in de 
Nederlandse optiek de beste verzekering voor de eigen veiligheid en soevereiniteit. Daarom 
is ons land binnen de NAVO en de EU een voorstander van meer veiligheidssamenwerking 
en heeft het zich een constructieve partner getoond bij de verschillende capaciteiten- 
initiatieven van beide organisaties. De veiligheidsarchitectuur van de NAVO en het GVDB 
(voorheen EVDB) zijn het resultaat van een top-downbenadering van internationale 
samenwerking die zijn wortels heeft in het Noord-Atlantisch Verdrag (1949) en het EU-besluit 
tot instelling van het EVDB (1999). 
Nederland heeft daarnaast vroegtijdig het belang van bottom-updefensiesamenwerking met 
enkele strategische partners onderkend in aanvulling op de top-downsamenwerking via de 
NAVO en de EU. Een drietal bilaterale samenwerkingsverbanden (Benesam, Duits-Nederlands 
legerkorps en UK/NL Amphibious Force) en enkele multinationale capaciteiteninitiatieven op 
het gebied van luchttransport (EATC, MCCE, SAC/C-17, SALIS) vormen tot nu toe de belangrijk-
ste opbrengsten van deze bottom-upsamenwerking. Deze hebben bijgedragen aan verbetering 
van de militaire inzetbaarheid en interoperabiliteit van de Nederlandse krijgsmacht. De AIV is 
van mening dat de mogelijkheden voor bottom-upsamenwerking hiermee nog lang niet zijn 
uitgeput.
In dit hoofdstuk schetst de AIV de contouren van een tweesporenbenadering bestaande uit 
een top-downstrategie voor Europese veiligheidssamenwerking en een bottom-upaanpak 
voor verdieping van de bilaterale defensiesamenwerking met bestaande en potentiële 
samenwerkingspartners.
III.1 Top-downstrategie voor Europese veiligheidssamenwerking 
Onder de EU-lidstaten wordt verschillend gedacht over de rol van de Unie op het wereldtoneel 
en de bijbehorende veiligheidspolitieke doelstellingen en prioriteiten. Dit werd het duidelijkst 
zichtbaar rond de crisis in Libië vorig jaar en het ingrijpen van de internationale gemeenschap 
onder leiding van de NAVO. Door de verdeeldheid tussen Frankrijk en het Verenigd Koninkrijk 
enerzijds en Duitsland anderzijds bleef de EU in deze crisis grotendeels buiten spel staan. 
Wil de EU een machtsfactor van betekenis worden op en nabij het Europese continent, dan is 
een consistent GVDB met een duidelijk militair proﬁel vereist. Hiertoe zou de EU, in navolging 
van de NAVO, werk moeten maken van een Strategisch Concept of een herziene Veiligheids-
89
strategie. Een dergelijk basisdocument biedt ook mogelijkheden om te komen tot een betere 
afstemming van verantwoordelijkheden tussen de EU en de NAVO op veiligheidsgebied. De 
volgende vragen moeten daarbij in ieder geval aan de orde komen:
•	 Welke rol speelt het gebruik van het militair instrument binnen het GVDB en welke mili-
taire capaciteiten zijn daarvoor nodig?
•	 Is het mogelijk naar analogie van het Stabiliteits- en Groeipact voor de euro afspraken te 
maken over de omvang van defensie-investeringen per lidstaat vooral met het oog op het 
bestrijden van Europese militaire tekorten? 
•	 Zijn er mogelijkheden te komen tot vormen van PGS waardoor het ontbreken van 
89 Zie ook AIV-advies nummer 67, Het nieuwe strategisch concept van de NAVO, Den Haag, januari 2010, p. 41.
36

tussen twee of meer landen door deze organisatorisch onder één noemer te brengen. De  
maritieme samenwerking met België laat zien dat standaardisatie van militair materieel en 
een onderlinge taakverdeling bij het onderhoud van materieel en de opleiding en training 
van bemanningen kosten kan besparen. Zo wordt het mogelijk gemaakt maritieme capa-
citeiten te behouden die voor elk land afzonderlijk te kostbaar zouden zijn. De AIV is van 
mening dat dit model van bilaterale samenwerking, aangeduid als het Benesam-model, 
ook navolging verdient bij andere krijgsmachtdelen. Bij de keuze van bilaterale partners zal 
derhalve eerst gekeken moeten worden naar landen die welwillend staan tegenover pooling 
en (toekomstige) standaardisatie van militair materieel, gezamenlijk onderhoud van militair 
materieel en gezamenlijke opleiding en training van personeel. 
Een ander doel van bilaterale samenwerking is de gezamenlijke inzet van militaire eenheden 
tijdens operaties. Het Duits-Nederlands legerkorps is voor dit doeleinde in 1995 opgericht. 
Bij de keuze van bilaterale partners voor deze vorm van geïntegreerde operationele samen-
werking moet goed gekeken worden naar de verschillen en overeenkomsten in politieke 
besluitvorming en strategische cultuur. De militaire voordelen van geïntegreerd optreden 
kunnen alleen tot hun recht komen wanneer de betrokken landen overeenkomstige poli-
tieke opvattingen huldigen over de aard van het militair optreden en de bereidheid risico’s 
te nemen. De AIV meent dat de Nederlandse regering de mogelijkheden van geïntegreerde 
operationele samenwerking met andere landen, naar analogie van het Duits-Nederlands 
legerkorps, zorgvuldig moet onderzoeken, op voorwaarde dat hiervoor een breed politiek 
draagvlak aanwezig is in de betrokken landen. De meerwaarde van deze vorm van verdiepte 
samenwerking is dat Nederland als deelnemer aan een binationaal (of multinationaal) ope-
rationeel verband, naast extra militair vermogen ook meer politiek prestige en invloed op 
internationale besluitvorming kan verwerven. Een verdrag lijkt overigens vereist om het no-
dige gewicht te geven aan de gemaakte afspraken inzake de wederzijdse verplichtingen van 
partners in een binationaal (of multinationaal) operationeel verband. 
III.3 Bilaterale samenwerking: met wie?
De belangrijkste strategische partners van Nederland in de afgelopen decennia waren: België, 
Duitsland, het Verenigd Koninkrijk en, in een speciale hoedanigheid van beschermheer, de 
Verenigde Staten. Gezien de overwegend positieve ervaringen die met deze partners zijn 
opgedaan komen vanzelfsprekend de mogelijkheden van verdieping van de samenwerking 
met de betrokken landen aan de orde. Daarnaast is het wenselijk de samenwerkingsmoge-
lijkheden met Frankrijk en de Scandinavische landen, in het bijzonder Noorwegen en  
Denemarken, in kaart te brengen.
Kijkt men naar de vooruitzichten op nauwe samenwerking met het Verenigd Koninkrijk, dan 
is het van belang te constateren dat de Britten nadrukkelijk kiezen voor voortzetting van de 
samenwerking met de Verenigde Staten en voor nieuwe vormen van vergaande samenwer-
king met Frankrijk. Deze landen hebben een permanente zetel in de VN-Veiligheidsraad, wat 
hoe dan ook een belangrijke factor is in hun veiligheidsbeleid. Het betreft ook landen met 
een snelle politieke besluitvorming en robuuste militaire inzet, zoals bij de NAVO-operatie 
in Libië. De Britse samenwerking met Frankrijk moet onder meer gestalte krijgen in de Joint 
Expeditionary Task Force (JEF). In dit verband is de vraag aan de orde of de JEF ruimte laat 
voor andere Europese landen om eraan deel te nemen en onder welke voorwaarden. Indien 
dat het geval is, is de vervolgvraag of Nederland bereid en in staat is zich aan te sluiten bij 
deze Frans-Britse taakgroep die zal bestaan uit zo’n vijfduizend militairen afkomstig uit de 
drie krijgsmachtsdelen. De taakgroep moet in staat zijn robuuste crisisbeheersingsoperaties 
uit te voeren en zal hiertoe vanaf 2011 gezamenlijk trainen en oefenen. Wanneer een  
Nederlandse militaire bijdrage aan de JEF inpasbaar is, resteert de vraag of Nederland bereid 
38

De ministers van Defensie van de Benelux hebben op 10 maart 2011 een intentieverklaring 
getekend om de mogelijkheden tot samenwerking en integratie op militair gebied uit te wer-
ken, naar het voorbeeld van Benesam. Volgens die intentieverklaring zullen naast de bestaan-
de marinesamenwerking ook de samenwerkingsmogelijkheden voor de luchtmacht en de 
landmacht worden onderzocht, onder meer op de gebieden materieellogistiek en onderhoud, 
93
opleidingen en gereedstelling, luchtruimbewaking en luchttransport, en materieelverwerving. 
Voor een succesvolle samenwerking moet sprake zijn van een min of meer vergelijkbaar veilig-
heidsbeleid van de deelnemende landen. In die zin staat België met zijn sterke nadruk op mul-
tilateralisme dichter bij Nederland dan het Verenigd Koninkrijk of de Verenigde Staten die meer 
geneigd zijn tot unilateraal optreden. Een andere overweging van meer politiek-strategische 
aard is dat de positie van de kleinere lidstaten in de EU door verschillende oorzaken onder 
druk is komen te staan. Nauwere onderlinge aansluiting van de Benelux-landen zou dan het 
logische antwoord zijn op de toegenomen dominantie van de grote landen.
De defensiesamenwerking met Frankrijk kan worden getypeerd als moeizaam, maar kent 
naast mislukkingen ook enkele bescheiden successen. De ontwikkeling van een binationale 
UAV-capaciteit tussen 2001 en 2006 is geëindigd in een mislukking, maar heeft Nederland 
wel bruikbare lessen opgeleverd voor toekomstige defensiesamenwerking. Effectieve samen-
werking ontstaat door jarenlange investeringen in wederzijds vertrouwen en het opstellen 
van gezamenlijke behoeftestellingen en investeringsplannen. Bij de oprichting van het EATC 
in 2010, waaraan Frankrijk en Nederland deelnemen samen met Duitsland en België, zijn 
deze lessen met succes toegepast. Ook de Franse en Nederlandse deelname aan de EGF 
is een goed voorbeeld van (multinationale) defensiesamenwerking met Frankrijk. Ten slotte 
werkt Nederland op beperkte schaal samen met Frankrijk op het gebied van opleiding en 
training van Afrikaanse militairen in het kader van hervorming van de veiligheidssector 
(SSR). De AIV constateert dat de Frans-Nederlandse defensiesamenwerking beter gedijt in 
multinationale verbanden, zoals EATC en EGF, dan in bilateraal kader. Daarom meent de AIV 
dat verdieping van de defensiesamenwerking met Frankrijk binnen deze multinationale ver-
banden moet prevaleren boven verdieping van de bilaterale betrekkingen.
Noorwegen heeft zich naast samenwerking in Nordefco-verband ook georiënteerd op andere 
mogelijke allianties. Het Noorse ministerie van Defensie kijkt sinds 2008 naar de mogelijk-
heden van nauwere samenwerking met landen die grenzen aan de Noordzee, in het bijzon-
der Denemarken, Duitsland, Nederland en het Verenigd Koninkrijk. Nederland komt naar 
voren als een potentiële bilaterale partner voor de Noorse krijgsmacht. In de woorden van 
een Noorse defensiespecialist: ‘Only the Netherlands stands out as both a willing and able 
94
partner and then primarily for the Norwegian Army.’
 Nederland en Noorwegen hebben 
in 2002 een intentieverklaring getekend met beginselafspraken over vergaande militaire 
samenwerking tussen de landmacht, luchtmacht en marine van beide landen. Als gevolg 
van een Noorse regeringswisseling en bezuinigingen op de krijgsmacht heeft Noorwegen 
in 2003 de plannen voor nauwere bilaterale samenwerking met Nederland grotendeels be-
95
vroren. Wel is Noorwegen een belangrijke NAVO-partner binnen het snel inzetbaar hoofd-
kwartier van het Duits-Nederlands legerkorps. Hoewel Noorwegen geen EU-lidstaat is, heeft 
93 Minister van Defensie, beleidsbrief Defensie na de kredietcrisis: een kleinere krijgsmacht in een onrustige 
wereld, Den Haag, 8 april 2011.
94 Hakon Lunde Saxi, ‘Nordic Defence Cooperation after the Cold War’, Oslo Files on Defence and Security, 
March 2011, p. 28.
95 De operationele samenwerking tussen de Noorse en Nederlandse landmacht bleef evenwel intact.
40

•	 Luchtmacht: materieel-logistieke samenwerking als opmaat naar gezamenlijke aankoop, 
onderhoud en stationering van transport- en gevechtsvliegtuigen alsmede gezamenlijke 
opleiding en training van vliegers. Aansluiting van Noorwegen en Denemarken bij deze 
luchtmachtsamenwerking behoort tot de mogelijkheden.
Doelstelling: behoud van een veelzijdig inzetbare luchtmacht, met een adequate trans-
port- en gevechtscapaciteit, door gebruikmaking van de schaalvoordelen van gezamen-
lijke aankoop en onderhoud van vliegtuigen en van herverdeling van Nederlandse en 
Belgische transport- en gevechtsvliegtuigen over een beperkt aantal vliegvelden.
Implicatie soevereiniteit: deze vergaande samenwerking gaat niet ten koste van de mo-
gelijkheden voor zelfstandige inzet van de Nederlandse en Belgische luchtmacht (naar 
analogie van Benesam).
Randvoorwaarden: (1) samenwerking op het gebied van gevechtsvliegtuigen veronder-
stelt dat Nederland en België dezelfde keuze maken wat betreft de opvolging van de 
huidige F-16’s; (2) de lusten en lasten van de concentratie van stationering en onderhoud 
van vliegtuigen en de gezamenlijke opleiding van vliegers moeten op een billijke wijze 
worden verdeeld.
•	 Marine: afstemming van lopende investeringsplannen en op termijn de totstandkoming 
van een gezamenlijk investeringsplan voor de Nederlandse en Belgische marine. Aanslui-
ting van Duitsland bij deze maritieme samenwerking behoort tot de mogelijkheden.
Doelstelling: standaardisatie van (een nieuwe generatie) marineplatforms, inclusief geza-
menlijk onderhoud en gezamenlijke opleiding van bemanningen, bij voorkeur samen met 
Duitsland, brengt kostenbesparingen mee en moet tegelijkertijd bijdragen aan verster-
king van het Europese militaire vermogen voor maritiem optreden.
Implicatie soevereiniteit: deze vergaande samenwerking gaat niet ten koste van de moge-
lijkheden voor zelfstandige inzet van de Nederlandse en Belgische marine.
Randvoorwaarden: (1) onnodige nationale conﬁguratieverschillen bij aankoop materieel 
moeten worden vermeden; (2) de lusten en lasten van de concentratie van onderhoud en 
opleiding moeten op een billijke wijze worden verdeeld.
•	 Marine: operationele samenwerking onder Benesam verdiepen door de gezamenlijke 
inzet van Nederlandse en Belgische marine-eenheden voor onder meer kustwachttaken, 
mijnenbestrijding en piraterijbestrijding.
Doelstelling: integratie en gezamenlijke inzet van Nederlandse en Belgische marine-een-
heden voor maritieme taken met beperkte operationele risico’s.
Implicatie soevereiniteit: deze geïntegreerde operationele samenwerking maakt Neder-
land tot op zekere hoogte afhankelijk van België bij de uitoefening van genoemde mari-
tieme taken. Het surplus aan ‘vermogen om te handelen’ weegt echter ruimschoots op 
tegen de vermindering van de ‘vrijheid om te handelen’.
Randvoorwaarden: (1) gezamenlijke doctrinevorming is vereist; (2) een afzonderlijk ver-
drag om de politieke doelstellingen, de reikwijdte en conditionaliteiten van deze operatio-
nele samenwerking vast te leggen.
Duitsland
Duitsland is al decennia een belangrijke strategische partner waarmee intensief wordt 
samengewerkt, onder meer in het Duits-Nederlands legerkorpshoofdkwartier en bij de ver-
werving van materieel voor de landmacht. De AIV onderkent de volgende mogelijkheden tot 
verdieping van de samenwerking:
•	 Landmacht: materieel-logistieke samenwerking bij gemeenschappelijk materieel zoals 
het Boxer gevechtsvoertuig en de Pantserhouwitser alsmede de gezamenlijke aankoop 
en het beheer van munitiesoorten. 
Doelstelling: Verbetering van de interoperabiliteit en kostenbesparingen door schaalvoor-
delen. 
42

training bieden aanmerkelijke schaalvoordelen. Samenwerking met Duitsland ligt daarbij 
het meest voor de hand.
Doelstelling: gezamenlijke aankoop en onderhoud van een MALE UAV-systeem brengt 
kostenbesparingen mee en moet tegelijkertijd bijdragen aan de versterking van de Euro-
pese (militaire) inlichtingencapaciteit.
Implicatie soevereiniteit: deze samenwerking gaat niet ten koste van de mogelijkheden 
voor zelfstandige inzet van de Nederlandse en Duitse krijgsmacht.
Randvoorwaarde: de lusten en lasten van de concentratie van onderhoud en opleiding 
moeten op een billijke wijze worden verdeeld.
•	 Marine: afstemming van lopende investeringsplannen en op termijn de totstandkoming 
van een gezamenlijk investeringsplan voor de Nederlandse en Duitse marine. Aansluiting 
van België bij deze maritieme samenwerking is gewenst.
Doelstelling: standaardisatie van (een nieuwe generatie) marineplatforms, inclusief geza-
menlijk onderhoud en gezamenlijke opleiding en training van bemanningen, samen met 
België, brengt kostenbesparingen mee en moet bijdragen aan de versterking van het  
Europese militaire vermogen voor maritiem optreden.
Implicatie soevereiniteit: deze vergaande samenwerking gaat niet ten koste van de moge-
lijkheden voor zelfstandige inzet van de Nederlandse en Duitse marine.
Randvoorwaarden: (1) onnodige nationale conﬁguratieverschillen bij aankoop materieel 
moeten worden vermeden; (2) de lusten en lasten van de concentratie van onderhoud en 
opleiding moeten op een billijke wijze worden verdeeld.
•	 Marine: een studie naar mogelijke kostenbesparingen door de oprichting van een geza-
menlijk commando voor de vier Nederlandse en acht Duitse onderzeeboten, inclusief 
gezamenlijk onderhoud en gezamenlijke opleiding en training, naar het voorbeeld van de 
Admiraal Benelux in Den Helder. Aansluiting van Denemarken bij een mogelijke onderzee-
bootsamenwerking behoort tot de mogelijkheden.
Doelstelling: Verbetering van de interoperabiliteit van Nederlandse en Duitse onderzeebo-
ten en kostenbesparingen door schaalvoordelen.
Implicatie soevereiniteit: deze vergaande samenwerking gaat niet ten koste van de moge-
lijkheden voor zelfstandige inzet van de Nederlandse en Duitse onderzeeboten.
Randvoorwaarde: de lusten en lasten van de concentratie van onderhoud en opleiding 
moeten op een billijke wijze worden verdeeld.
•	 Marine: Nederland en Duitsland lopen in Europa voorop bij de ontwikkeling van maritieme 
Theatre Ballistic Missile Defence. Derhalve ligt operationele samenwerking tussen beide 
marines op het gebied van raketverdediging voor de hand.
Doelstellingen: Versterking van het Europees militair vermogen en verbetering van de 
interoperabiliteit op het gebied van raketverdediging van beide marines.
Implicatie soevereiniteit: deze operationele samenwerking maakt Nederland afhankelijk 
van Duitsland. Het surplus aan ‘vermogen om te handelen’ weegt echter ruimschoots op 
tegen de vermindering van de ‘vrijheid om te handelen’.
Randvoorwaarden: (1) gezamenlijke doctrinevorming is vereist; (2) een afzonderlijk verdrag 
om de politieke doelstellingen, de reikwijdte en conditionaliteiten van deze operationele 
samenwerking vast te leggen.
Verenigd Koninkrijk
Het Verenigd Koninkrijk is al decennialang een belangrijke strategische partner, waarmee 
wordt samengewerkt in crisisbeheersingsoperaties en de UK/NL Amphibious Force. Een 
keuze voor verdieping van de defensiesamenwerking met het Verenigd Koninkrijk ligt voor de 
hand wanneer Nederland bereid en in staat is tot militair optreden met het Verenigd Koninkrijk 
en Frankrijk in risicovolle missies. De AIV onderkent de volgende concrete mogelijkheid tot 
samenwerking:
44

•	 Luchtmacht: materieel-logistieke samenwerking als opmaat naar gezamenlijke aankoop 
en onderhoud van gevechtsvliegtuigen alsmede gezamenlijke opleiding en training van 
vliegers. Belgische en Noorse deelname aan deze samenwerking is wenselijk.
Doelstelling: behoud van een veelzijdig inzetbare luchtmacht, met een adequate gevechts-
capaciteit, door gebruikmaking van schaalvoordelen van gezamenlijke aanschaf en on-
derhoud van gevechtsvliegtuigen. 
Implicatie soevereiniteit: deze samenwerking gaat niet ten koste van de mogelijkheden 
voor zelfstandige inzet van de Nederlandse en Deense luchtmacht.
Randvoorwaarden: (1) samenwerking op het gebied van gevechtsvliegtuigen veronder-
stelt dat Nederland en Denemarken dezelfde keuze maken wat betreft de opvolging 
van de huidige F-16’s; (2) de lusten en lasten van de concentratie van onderhoud van 
vliegtuigen en de gezamenlijke opleiding van vliegers moeten op een billijke wijze worden 
verdeeld.
•	 Marine: een studie naar mogelijke kostenbesparingen door de oprichting van een ge-
zamenlijk commando voor Nederlandse, Deense en Duitse onderzeeboten, inclusief 
gezamenlijk onderhoud en gezamenlijke opleiding en training, naar het voorbeeld van de 
Admiraal Benelux in Den Helder.
Implicatie soevereiniteit: deze vergaande samenwerking gaat niet ten koste van de moge-
lijkheden voor zelfstandige inzet van de Nederlandse, Deense en Duitse onderzeeboten.
Randvoorwaarde: de lusten en lasten van de concentratie van onderhoud en opleiding 
moeten op een billijke wijze worden verdeeld.
III.5 Aansluiting van bilaterale samenwerking op multilaterale samenwerking
Nederland heeft in de afgelopen decennia stapsgewijs vooruitgang geboekt op het gebied 
van bilaterale defensiesamenwerking. Dit heeft stellig bijgedragen aan de professionali-
teit van de krijgsmacht. In dit hoofdstuk is uiteengezet dat de mogelijkheden voor ver(der)
gaande vormen van bilaterale samenwerking nog lang niet zijn uitgeput. De AIV beveelt de 
regering derhalve aan de bovengenoemde mogelijkheden voor verdieping van de bilaterale 
samenwerking optimaal te benutten. Tegelijkertijd constateert de AIV dat een hechte bilate-
rale samenwerking ook het vertrekpunt kan zijn voor nieuwe multilaterale initiatieven. Toen 
de bilaterale partners Frankrijk en Duitsland in 2006 besloten tot de oprichting van het 
EATC, was het voor Nederland en België betrekkelijk eenvoudig zich hierbij aan te sluiten. De 
goede bilaterale betrekkingen tussen enerzijds Nederland en Duitsland en anderzijds België 
en Frankrijk waren het fundament voor de totstandkoming van een gezamenlijk luchttrans-
portcommando van deze vier landen.
De AIV merkt op dat enkele van bovengenoemde samenwerkingsopties in zowel een bila-
terale als een multilaterale context zijn geformuleerd. Zo biedt de Belgisch-Nederlandse 
marinesamenwerking volgens de AIV aanknopingspunten voor zowel verdieping van de bila-
terale relatie als uitbreiding van de marinesamenwerking met Duitsland. Ook de aangeduide 
luchtmachtsamenwerking met België kan, in iets aangepaste vorm, worden uitgebreid met 
Noorwegen en Denemarken. Ten slotte meent de AIV dat de bilaterale samenwerking met 
het Verenigd Koninkrijk in de UK/NL Amphibious Force mogelijkerwijs kan uitgroeien tot 
een multilaterale samenwerking samen met Frankrijk in de JEF. Kortom, bilaterale defensie-
samenwerking kan onder gunstige omstandigheden ook als springplank fungeren voor multi-
laterale defensiesamenwerking.
46

Voor Nederland in het bijzonder geldt dat, gezien de huidige omvang van de krijgsmacht, 
de praktische betekenis en daarmee de maatschappelijke rechtvaardiging van de defensie-
inspanning die ons land levert meer dan ooit verbonden is met het benutten van kansen op 
internationale samenwerking, speciaal met zijn Europese partners. Met andere woorden, 
de positie van de Nederlandse krijgsmacht als zelfstandige organisatie wordt in belangrijke 
mate bepaald door haar waarde in samenwerkingsverbanden met andere landen. Deze ge-
dachte vormt de leidraad bij onderstaande beleidsaanbevelingen voor een samenhangende 
aanpak van de uitbreiding en verdere verdieping van de Europese defensiesamenwerking.
Kader defensiesamenwerking: implicaties voor de nationale soevereiniteit
De regering is allereerst geïnteresseerd in de vraag hoe verschillende vormen van defensie-
samenwerking zich verhouden tot de nationale soevereiniteit van betrokken landen. De AIV 
constateert dat in de hedendaagse opvattingen over het begrip soevereiniteit veel minder 
nadruk ligt op een strikt juridische benadering van het behoud van de exclusieve beslissings-
bevoegdheid van de staat – de vrijheid om te handelen – en veel meer op het vermogen 
van de staat handelend op te treden door effectief samen te werken in internationale fora 
en met gezag te participeren in internationale verbanden. Voor Nederland betekent dit dat 
alleen door participatie in bi- en multilaterale formaties en door gestructureerde Europese 
samenwerking internationale invloed en militaire effectiviteit behouden kunnen blijven. Zo 
bezien is het belang van gedeelde Europese soevereiniteit in werkelijkheid groter dan dat 
van de (ongedeelde) nationale soevereiniteit. De AIV concludeert vervolgens dat de vrij-
heid om te handelen, ofwel de soevereiniteit in de traditionele zin, alleen beperkt wordt bij 
bepaalde vormen van operationele samenwerking en bij rol- en taakspecialisatie. Een zorg-
vuldige afweging bij de keuze van landen waarmee en de condities waaronder een nauwe 
operationele samenwerking of een vorm van specialisatie wordt aangegaan, is in die geval-
len vereist. 
Bi- en multilaterale defensiesamenwerking brengt, naast belangrijke voordelen, ook ver-
plichtingen en afhankelijkheden met zich mee. Zo schept het onderbrengen van nationale 
defensiecapaciteiten in een multinationale pool verplichtingen tegenover de partners voor 
de instandhouding en het onderhoud van die capaciteit. Ook zijn er beperkingen wat betreft 
de vrije beschikking over de eigen capaciteit in een multinationale pool. Deze beperkingen 
kunnen overigens worden ondervangen met een afspraak over het principe van een ‘rode-
kaarthouder’, dat een land de mogelijkheid geeft bij hoge uitzondering eigen capaciteit op te 
eisen voor nationale operaties. Een dergelijke afspraak is bijvoorbeeld bij de oprichting van 
het EATC overeengekomen.
Dankzij de pooling van schaarse luchttransportcapaciteit in het EATC en de deelname aan 
het SAC/C-17-initiatief heeft Nederland zijn afhankelijkheid van externe inhuur van lucht-
transportcapaciteit voor de verplaatsing van militair materieel van en naar operatiegebieden 
verminderd. Pooling en sharing van capaciteiten versterkt het gezamenlijk militair vermogen 
met behoud van de autonome beschikkingsmacht over de inzet van de eigen krijgsmacht 
voor ieder deelnemend land en vergroot derhalve de mogelijkheden van landen om desge-
wenst aan een militaire operatie deel te nemen. 
Bij geïntegreerde operationele samenwerking neemt de wederzijdse afhankelijkheid tussen 
samenwerkingspartners sterk toe, omdat het succes hiervan staat of valt met een gezamen-
lijke positiebepaling over de politieke wenselijkheid en militaire mogelijkheid van gezamen-
lijke inzet in een gegeven situatie. Tegelijkertijd zijn er ook grote voordelen bij deze vorm van 
samenwerking, zeker wanneer de partners beschikken over gelijksoortig materieel. Hoewel 
bij de totstandkoming van een verdrag inzake geïntegreerde operationele samenwerking een 
ultieme ontsnappingsclausule kan worden ingebouwd, zal in praktijk de keuzevrijheid van de 
48

onder meer geresulteerd in een Toetsingskader voor deelneming van Nederlandse militaire 
100
eenheden aan internationale crisisbeheersingsoperaties. Ook in veel andere Europese 
landen is er sprake van een toenemende parlementaire betrokkenheid bij de uitzending 
van militairen. Deze nieuwe werkelijkheid heeft geleid tot een voorlopige markering van de 
grenzen van internationale defensiesamenwerking: de meeste Europese landen wensen 
de mogelijkheid te behouden om eenheden of onderdelen die betrokken zijn bij samenwer-
kingsconstructies als zelfstandige modules in te zetten bij internationale operaties, ongeacht 
de vraag of de landen waarmee ze nauw samenwerken aan dergelijke operaties meedoen. 
Een goed voorbeeld daarvan is de maritieme samenwerking tussen Nederland en België in 
het operationeel hoofdkwartier Admiraal Benelux, die beide landen in staat stelt geheel zelf-
standig mee te doen aan internationale militaire operaties.
Denkbaar is dat in de toekomst samenwerkingspartners desondanks zo afhankelijk worden 
van elkaars militaire vermogens, dat zij niet effectief kunnen deelnemen aan militaire ope-
raties zonder actieve medewerking van deze partners. In dat geval dreigt naar het oordeel 
van de AIV eerder het gevaar van verlamming doordat bepaalde landen zouden besluiten 
afzijdig te blijven van een voorgestelde missie, dan het gevaar van het verlies van nationale 
soevereiniteit in de zin van beschikkingsmacht. In de intergouvernementele besluitvorming, 
die kenmerkend is voor zowel de NAVO als de EU, kunnen lidstaten immers niet worden 
gedwongen mee te werken aan de uitvoering van eventuele meerderheidsbesluiten. Ook 
feitelijk is het moeilijk voorstelbaar dat kritische en waakzame nationale parlementen, zoals 
het Nederlandse, zullen instemmen met deelname aan militaire operaties, louter omdat 
andere landen afhankelijk zijn geworden van de militaire vermogens van ons land en moge-
lijk politieke druk uitoefenen om die beschikbaar te krijgen. Dit geldt in het bijzonder wan-
neer sprake is van risicovol, grondgebonden militair optreden op laag tactisch niveau. Daar 
worden de gevaren voor militairen immers het meest manifest. Voor nationale parlementen 
zijn de risico’s die militairen lopen bij gezamenlijke inzet met militairen van een ander land 
veelal bepalend om al dan niet in te stemmen met een missie.
Lessen uit internationale programma’s en processen
Na de Koude Oorlog hebben de NAVO en de EU een transformatie in de richting van expedi-
tionair optreden ingezet. De programma’s inzake capaciteitensamenwerking die vanuit de 
NAVO en EU zijn opgezet, hebben echter tot dusver slechts beperkte resultaten opgeleverd. 
Het potentieel voor verdere samenwerking is dan ook bijlange na nog niet benut. Gevestigde 
nationale belangen, vooral verschanst in de nationale defensie-industrieën, en verschil-
len in politiek-strategische cultuur blijken belangrijke hinderpalen te zijn om dit potentieel 
ten volle te benutten. Wat de NAVO betreft heeft de capaciteitensamenwerking zich vooral 
gericht op het gezamenlijk leasen en poolen van strategisch lucht- en zeetransport en op 
logistieke ondersteuning van operaties buiten het verdragsgebied. Het NAVO-agentschap 
voor gezamenlijk onderhoud en bevoorrading (NAMSA) heeft bijgedragen aan substantiële 
besparingen door de logistieke ondersteuning van expeditionaire operaties voor deelnemen-
de landen zoveel mogelijk in één hand te houden. Binnen het raamwerk van de EU opereert 
het Europees Defensie Agentschap (EDA) als aanjager van gezamenlijke programma’s en 
projecten. Binnen het EDA is een reeks van kleinere projecten uitgevoerd. Het meest tast-
bare resultaat is een gezamenlijk trainingsprogramma voor helikopterpiloten, dat overigens 
in samenspraak met de NAVO is opgezet. Maar mede als gevolg van het bescheiden budget 
is het agentschap vooralsnog niet in staat gebleken echte doorbraken in militaire capacitei-
tensamenwerking te bewerkstelligen. Helaas verschillen de EU-lidstaten van mening over de 
mate van sturing die bij het EDA past.
100 Het Toetsingskader deelneming van Nederlandse militaire eenheden aan internationale crisisbeheersings-
operaties is in 1995 vastgesteld en in 2009 voor het laatst aangepast.
50

Benelux-partners en Duitsland. Een verdieping van de militaire samenwerking met deze 
landen is gewenst, maar deze dient ook gepaard te gaan met een intensivering van de veilig-
heidspolitieke samenwerking. Daarnaast ziet de AIV voor de Koninklijke luchtmacht kansen 
om de samenwerking te verbreden met Noorwegen en Denemarken. Nederland deelt met 
beide landen een overeenkomstige politiek-strategische cultuur en visie op het buitenlands- 
en veiligheidsbeleid. Ten slotte bepleit de AIV een voortzetting van de operationele samen-
werking met het Verenigd Koninkrijk door aansluiting te zoeken bij de Joint Expeditionary 
Force (JEF), mits de regering hiervoor een breed politiek draagvlak kan realiseren en het 
Verenigd Koninkrijk en Frankrijk hiervoor daadwerkelijk openstaan. Aldus kan Nederland meer 
politiek prestige verwerven en invloed uitoefenen op besluitvorming over internationaal  
(militair) optreden in crisissituaties. 
In concreto legt de AIV de regering een tiental aanbevelingen voor die rechtstreeks betrek-
king hebben op (onderdelen van) de Nederlandse krijgsmacht:
1. Teneinde het bereikte niveau van de samenwerking tussen de Nederlandse en Belgische 
marines in de toekomst te waarborgen, moeten de regeringen van beide landen de  
lopende investeringsplannen op elkaar afstemmen en een gezamenlijke behoeftestel-
ling opstellen die op termijn uitmondt in een gezamenlijk investeringsplan. Een belangrijk 
doel van dit plan moet zijn om gezamenlijk bij te dragen aan versterking van Europese 
maritieme vermogens. Indien mogelijk wordt ook Duitsland hierbij betrokken. 
2. Teneinde het niveau van de samenwerking tussen de Nederlandse en Belgische marines 
verder te verhogen, kan de operationele samenwerking in het kader van Benesam wor-
den verdiept door gezamenlijke inzet van marine-eenheden voor onder meer kustwacht-
taken, mijnenbestrijding en piraterijbestrijding. 
3. Teneinde kostenbesparingen bij materieel-logistieke samenwerking tussen de Neder-
landse en Belgische luchtmachten te realiseren, moet een gezamenlijke aankoop, on-
derhoud en stationering van transport- en gevechtsvliegtuigen alsmede een gezamen-
lijke opleiding en training van vliegers worden bewerkstelligd. Het is wenselijk dat beide 
regeringen tot een eensluidend besluit komen over de opvolging van de F-16. Valt dit 
besluit uit ten gunste van de JSF, dan is uitbreiding van de materieel-logistieke  
samenwerking met Noorwegen en Denemarken mogelijk en wenselijk (aannemende dat 
in deze landen een deﬁnitieve keuze voor de JSF gemaakt wordt).
4. Teneinde kostenbesparingen bij materieel-logistieke samenwerking tussen de Neder-
landse en Duitse landmachten te realiseren, moet gezamenlijk onderhoud van het 
Boxer gevechtsvoertuig en de Pantserhouwitser alsmede gezamenlijke aankoop en 
beheer van munitiesoorten worden bewerkstelligd. Ook moeten de regeringen van beide 
landen de lopende investeringsplannen op elkaar afstemmen en een gezamenlijke 
behoeftestelling opstellen die op termijn uitmondt in een gezamenlijk investeringsplan. 
Een belangrijk doel van dit plan moet zijn de versterking van het Europese militaire  
vermogen voor landoptreden.
5. Teneinde de Koninklijke landmacht ook in de toekomst in staat te stellen om met vol-
doende escalatiedominantie op te treden in conﬂicten, moet worden onderzocht of het 
verlies aan mobiliteit, vuurkracht en bescherming als gevolg van de recente bezuinigin-
gen kan worden gemitigeerd door het leasen van gevechtstanks van de Bundeswehr, bij 
voorkeur door het sluiten van een package deal met Duitsland. Als tegenprestatie zou 
Duitsland gebruik kunnen maken van Nederlands materieel of (trainings)faciliteiten.
6. Teneinde de kosten van verwerving en instandhouding van een onbemand vliegtuig 
(MALE UAV) te beperken, moet Nederland streven naar gezamenlijke aankoop, onder-
houd en stationering van de MALE UAV. Nauwe samenwerking met Duitsland brengt 
aanmerkelijke schaalvoordelen met zich, ook op het gebied van opleiding en training.
52

van het defensieplanningsproces op basis van opgedane best practices in een aantal 
landen.
14. Teneinde een duurzame internationale materieelsamenwerking op de gebieden logistiek, 
onderhoud, opleiding en training tot stand te brengen, moeten de mogelijkheden van 
gezamenlijke opleidingen beter worden benut. Ook zou de samenwerking tussen defensie-
opleidingen kunnen worden versterkt, bijvoorbeeld door een stapsgewijze uitbreiding 
van het European Security and Defence College.
15. Teneinde een grotere doelmatigheid te bereiken in de noodzakelijke investeringen in 
grensoverschrijdend onderzoek en ontwikkeling, moet evenzeer een verschuiving worden 
nagestreefd van nationale naar multinationale onderzoeksprogramma’s alsmede een 
nauwere samenwerking met de private sector. De NAVO (Smart Defence) en de EU (ge-
meenschappelijke investeringsprogramma’s voor onderzoek en technologie) moeten hun 
inspanningen op dit terrein bundelen teneinde duplicatie van onderzoeksprogramma’s te 
voorkomen.
16. Teneinde meer synergie in het onderzoek naar interne en externe veiligheid te stimuleren, 
wordt – gelet op de nauwe samenhang tussen beide dimensies van veiligheid – voorgesteld 
één EU-onderzoeksbudget voor interne en externe veiligheid in het leven te roepen. Voor 
dit doel moeten afspraken worden gemaakt tussen de Europese Commissie en het EDA.
Tot besluit
De AIV bepleit in dit advies een samenhangende aanpak van de uitbreiding en verdieping 
van de Europese defensiesamenwerking. Hiertoe is een tweesporenbenadering vereist die 
bestaat uit een top-downstrategie voor Europese veiligheidssamenwerking en een bottom-
upaanpak voor verdieping van de bilaterale defensiesamenwerking. Het is essentieel beide 
sporen met elkaar in evenwicht te brengen. Overaccentuering van het eerste spoor kan lei-
den tot een te zwak gevoel van ownership bij de nationale krijgsmachten. Bovendien bestaat 
het risico dat plannen die in NAVO- en EU-verband worden gesmeed, onvoldoende rekening 
houden met de bijzondere banden die tussen landen en hun krijgsmachten bestaan. Ander-
zijds brengt een eenzijdige gerichtheid op het tweede spoor, de bottom-upaanpak, het risico 
mee van een gebrek aan afstemming tussen (regionale) clusters van samenwerkende landen, 
met als mogelijk gevolg grote onevenwichtigheden in de militaire vermogens die voor Europa 
als geheel beschikbaar zijn. Mede met het oog hierop bepleit de AIV het opstellen van een 
nieuwe Europese veiligheidsstrategie. Deze exercitie zou een tweeledig karakter dienen te heb-
ben. In de eerste plaats een onderzoek dat systematisch in kaart brengt wat Europa militair 
gezien nodig heeft om zijn veiligheid te waarborgen en een rol van betekenis op het wereld- 
toneel te kunnen spelen. Ten tweede zou een evaluatie van de nationale defensieplannen in 
het licht van de vastgestelde Europese militaire behoeften moeten worden uitgevoerd. Deze 
evaluatie dient antwoord te geven op de vraag in hoeverre de Europese landen op defensie-
gebied de juiste prioriteiten stellen en op welke militaire vermogens samenwerkingsverbanden 
zich bij voorkeur moeten richten. De AIV acht het opportuun deze nieuwe Europese veiligheids-
strategie op het hoogste politieke niveau (Europese Raad) te agenderen als een voorwaarde 
voor haar welslagen.
De AIV onderstreept ten slotte dat kostenbesparingen als gevolg van bi- en multilaterale 
samenwerking niet de weg vrijmaken voor nieuwe bezuinigingen op het Nederlandse defen-
siebudget. Het realiseren van besparingen is een proces waarbij de kost (investeren) voor de 
baat uitgaat en vertrouwen tussen de samenwerkingspartners essentieel is. Kosten- 
besparingen zullen hard nodig zijn om bestaande operationele tekortkomingen op te hef-
fen en een adaptieve, innovatieve krijgsmacht in stand te houden. Dit is eens te meer van 
belang nu Europa in de toekomst meer en meer op zijn eigen (militaire) benen zal moeten 
staan en ook van Nederland een evenredige bijdrage aan de Europese defensie zal worden 
verwacht.
54

Bijlage 1
Adviesaanvraag
Aan de Voorzitter van de Ministerie van Buitenlandse Zaken 
Adviesraad Internationale Vraagstukken Postbus 20061 
Mr. F. Korthals Altes 2500 EB Den Haag 
Postbus 20061
2500 EB Den Haag Ministerie van Defensie 
Postbus 20701 
2500 ES Den Haag
Datum: 20 juni 2011
Betreft:  Adviesaanvraag betreffende verdieping van de internationale defensiesamenwerking 
van de Nederlandse krijgsmacht.
Geachte heer Korthals Altes,
De discussie over Europese defensiesamenwerking is opnieuw opgelaaid nu 
defensiebudgetten in Europa krimpen als gevolg van de tekorten op de overheidsbegrotingen. 
Defensiesamenwerking wordt omarmd teneinde het militaire vermogen zoveel mogelijk op 
peil te houden en waar mogelijk kosten te delen. Tegen de achtergrond van de verschuivende 
mondiale machtsverhoudingen is verdieping van de Europese defensiesamenwerking bovendien 
van groot politiek en strategisch belang voor de Europese veiligheid en de lastendeling in het 
transatlantische partnerschap. 
Nederland zet verder in op verdieping van zijn internationale samenwerking. Nederland 
participeert reeds in een aantal succesvolle multinationale projecten, zoals het EATC en het 
Strategic Airlift Capability (C-17), en streeft ernaar zijn bilaterale samenwerking met vooral 
Duitsland, België/Luxemburg en het VK te verdiepen. Verdere samenwerking met andere 
partnerlanden, waaronder de VS, wordt niet uitgesloten. Deze inzet is integraal onderdeel van de 
visie van dit kabinet op de toekomstige krijgsmacht waarin innovatie, kwaliteit en internationale 
inbedding belangrijke ijkpunten vormen. 
Het kabinet onderkent dat zich hierbij ook fundamentele vragen voordoen in relatie tot de 
nationale soevereiniteit. Samenwerking en soevereiniteit moeten niet worden opgevat als 
tegenpolen, al was het maar omdat verdieping van de internationale samenwerking van de 
krijgsmacht moet leiden tot verhoogde gezamenlijke militaire effectiviteit die juist onze veiligheid 
en soevereiniteit ten goede komt. Aangezien er thans wordt gestreefd naar een meerjarige, 
ambitieuze samenwerkingsagenda is het echter passend om ook rekening te houden met de 
soevereiniteitsdilemma’s die zich in verschillende gradaties kunnen voordoen bij de uitwerking 
van nieuwe initiatieven. Zoals toegezegd door de minister van Defensie aan de Tweede Kamer 
wordt de Adviesraad in het bijzonder gevraagd hierop nader in te gaan. 
Tegen deze achtergrond vraagt het kabinet de Adviesraad, in het verlengde van het rapport 
van april 2003 getiteld “Militaire samenwerking in Europa: mogelijkheden en beperkingen”, 
om aanbevelingen te doen voor de verdere internationale inbedding van de krijgsmacht. Zoals 
toegezegd door de minister van Buitenlandse Zaken aan de Eerste Kamer wordt hierbij tevens 
speciﬁek gevraagd naar de mogelijkheden tot verbeterde samenwerking tussen EU en NAVO. Het 
advies kan daarmee bijdragen tot de uitwerking van de internationale samenwerkingsagenda van 
Defensie in de komende jaren. 

Bijlage II
Overzicht gebruikte begrippen
Admiraal Benelux Gezamenlijk operationeel hoofdkwartier van de Nederlandse
 en Belgische marine in Den Helder.
Benesam Bilateraal samenwerkingsverband tussen België en Nederland
 op het gebied van de marine. 
Caveat Operationeel voorbehoud van een nationale staat bij een 
 crisisbeheersingsoperatie.
Comprehensive Approach Geïntegreerde aanpak van politieke, civiele en militaire 
 middelen bij crisisbeheersing.
Digitale oorlogvoering (Militaire) operaties die erop zijn gericht om met digitale 
 middelen computersystemen of netwerken van een tegen-
 stander te verstoren, misleiden, veranderen of te vernietigen.   
Hybride militair conflict Conﬂicten die worden gekenmerkt door een breed spectrum
 van reguliere en niet-conventionele strijdwijzen waarbij
 zowel statelijke als niet-statelijke actoren betrokken zijn.
 
Mondialisering Wereldwijd proces van wederzijdse economische, politieke en
 sociaal-culture beïnvloeding.
Opt-out Principe waarbij lidstaten een uitzonderingspositie hebben ten
  aanzien van speciﬁeke beleidsterreinen van de EU. 
Out of Area operatie Crisisbeheersingsoperaties buiten het grondgebied van de 
 NAVO en de EU.
Patriot-luchtverdedigings- Geleide wapensystemen voor luchtverdediging.
systemen 
Pooling Bundeling van gelijksoortige militaire capaciteiten van twee of
 meer landen om het gebruik daarvan te optimaliseren.
Rodekaarthouder  Systeem waarbij deelnemende landen aan een gezamenlijke 
 pool de mogelijkheid hebben om bij hoge uitzondering militaire
 capaciteiten op te eisen voor nationale operaties.
Rolspecialisatie Afspraken tussen twee of meer landen over het gebruik van 
 elkaars capaciteiten voor speciﬁeke militaire taken.
Smart Defence Met beperkte middelen meer veiligheid scheppen en voldoende 
 investeren in toekomstige veiligheid (NAVO-concept).
Soevereiniteit Onafhankelijkheid in het uitoefenen van macht, met name van 
 een staat.
Sharing Gezamenlijke verwerving en gebruik van militaire capaciteiten 
 door twee of meer landen.

Bijlage III
Overzicht gebruikte afkortingen
A400M  Militair transportvliegtuig (van EADS)
ACT  Allied Command Transformation  
AIV  Adviesraad Internationale Vraagstukken
AWACS  Airborne Warning and Control Systems
Benesam Belgisch-Nederlandse marinesamenwerking
C-130  Militair transportvliegtuig Hercules (van Lockheed Martin)
C-17  Militair transportvliegtuig (van Boeing)
CIMIC  Civil Military Co-operation
CIMIN  Interministerieel Comité op Hoog Niveau EGF
DCI  Defence Capabilities Initiative
EAC  European Airlift Centre
EADS  European Aeronautic Defence and Space Company
EATC  European Air Transport Command
ECAP  European Capabilities Action Plan
EDA  Europees Defensie Agentschap
EEG  Europese Economische Gemeenschap
EGF  European Gendarmerie Force
EPAF  European Participating Air Forces
ESS  Europese Veiligheidsstrategie
EU  Europese Unie
EuroMALE European Medium Altitude Long Endurance Unmanned Aerial Vehicle
EVDB  Europees Veiligheids en Defensiebeleid
F-16  Gevechtsvliegtuig (van Lockheed Martin) 
GVDB  Gemeenschappelijk Veiligheids en Defensiebeleid
HRFHQ  High Readiness Forces Headquarters
IEDs  Improvised Explosive Devices
ISAF  International Security Assistance Force
JEF  Joint Expeditionary Force
JSF  Joint Strike Fighter F-35 (van Lockheed Martin)
KFOR  Kosovo Force
MALE UAV Medium Altitude Long Endurance Unmanned Aerial Vehicle
MARSUR Maritime Surveillance Networking project (van EDA)
MCCE  Movement Coordination Centre Europe
MKB  Midden- en Kleinbedrijf
NAMSA  NATO Maintenance and Supply Agency
NAVO  Noord-Atlantische Verdragsorganisatie
NBC  Nucleair, Biologisch en Chemische bescherming
NORDEFCO Nordic Defence Co-operation
NRF  NATO Response Force 
OVSE  Organisatie voor Veiligheid en Samenwerking in Europa
PCC  Prague Capabilities Commitment
PGS  Permanent Gestructureerde Samenwerking
PSC  Politiek en Veiligheidscomité van de EU
SAC  Strategic Airlift Capability
SALIS  Strategic Airlift Interim Solution
SSR  Security Sector Reform
UAV  Unmanned Aerial Vehicles
UMS  Unmanned Maritime Systems
VN  Verenigde Naties

Door de Adviesraad Internationale Vraagstukken uitgebrachte adviezen*
  1 EUROPA INCLUSIEF, oktober 1997 
  2 CONVENTIONELE WAPENBEHEERSING: dringende noodzaak, beperkte mogelijkheden, april 1998 
  3 DE DOODSTRAF EN DE RECHTEN VAN DE MENS: recente ontwikkelingen, april 1998 
  4 UNIVERSALITEIT VAN DE RECHTEN VAN DE MENS EN CULTURELE VERSCHEIDENHEID, juni 1998 
  5 EUROPA INCLUSIEF II, november 1998 
  6 HUMANITAIRE HULP: naar een nieuwe begrenzing, november 1998 
  7 COMMENTAAR OP DE CRITERIA VOOR STRUCTURELE BILATERALE HULP, november 1998 
  8 ASIELINFORMATIE EN DE EUROPESE UNIE, juli 1999
  9 NAAR RUSTIGER VAARWATER: een advies over betrekkingen tussen Turkije en de Europese Unie, juli 1999
10 DE ONTWIKKELINGEN IN DE INTERNATIONALE VEILIGHEIDSSITUATIE IN DE JAREN NEGENTIG:  
van onveilige zekerheid naar onzekere veiligheid, september 1999
11 HET FUNCTIONEREN VAN DE VN-COMMISSIE VOOR DE RECHTEN VAN DE MENS, september 1999
12 DE IGC 2000 EN DAARNA: op weg naar een Europese Unie van dertig lidstaten, januari 2000
13 HUMANITAIRE INTERVENTIE, april 2000**
14 ENKELE LESSEN UIT DE FINANCIËLE CRISES VAN 1997 EN 1998, mei 2000
15 EEN EUROPEES HANDVEST VOOR GRONDRECHTEN?, mei 2000
16 
DEFENSIE-ONDERZOEK EN PARLEMENTAIRE CONTROLE, december 2000
17 DE WORSTELING VAN AFRIKA: veiligheid, stabiliteit en ontwikkeling, januari 2001
18 GEWELD TEGEN VROUWEN: enkele rechtsontwikkelingen, februari 2001
19 EEN GELAAGD EUROPA: de verhouding tussen de Europese Unie en subnationale overheden, april 2001
20 EUROPESE MILITAIR-INDUSTRIËLE SAMENWERKING, mei 2001
21 REGISTRATIE VAN GEMEENSCHAPPEN OP HET GEBIED VAN GODSDIENST OF OVERTUIGING, juni 2001
22 DE WERELDCONFERENTIE TEGEN RACISME EN DE PROBLEMATIEK VAN RECHTSHERSTEL, juni 2001
23 COMMENTAAR OP DE NOTITIE MENSENRECHTEN 2001, september 2001
24 EEN CONVENTIE OF EEN CONVENTIONELE VOORBEREIDING: de Europese Unie en de IGC 2004,  
november 2001
25 INTEGRATIE VAN GENDERGELIJKHEID: een zaak van verantwoordelijkheid, inzet en kwaliteit, januari 2002
26 NEDERLAND EN DE ORGANISATIE VOOR VEILIGHEID EN SAMENWERKING IN EUROPA IN 2003:  
rol en richting, mei 2002
27 EEN BRUG TUSSEN BURGERS EN BRUSSEL: naar meer legitimiteit en slagvaardigheid voor  
de Europese Unie, mei 2002
28 DE AMERIKAANSE PLANNEN VOOR RAKETVERDEDIGING NADER BEKEKEN: voors en tegens van  
bouwen aan onkwetsbaarheid, augustus 2002
29 PRO–POOR GROWTH IN DE BILATERALE PARTNERLANDEN IN SUB–SAHARA AFRIKA: een analyse van  
strategieën tegen armoede, januari 2003
30 EEN MENSENRECHTENBENADERING VAN ONTWIKKELINGSSAMENWERKING, april 2003
31 MILITAIRE SAMENWERKING IN EUROPA: mogelijkheden en beperkingen, april 2003
32 Vervolgadvies EEN BRUG TUSSEN BURGERS EN BRUSSEL: naar meer legitimiteit en  
slagvaardigheid voor de Europese Unie, april 2003
33 DE RAAD VAN EUROPA: minder en (nog) beter, oktober 2003

69 SAMENHANG IN INTERNATIONALE SAMENWERKING: reactie op WRR-rapport ‘Minder pretentie, meer 
ambitie’, mei 2010 
70 NEDERLAND EN DE ‘RESPONSIBILITY TO PROTECT’: de verantwoordelijkheid om mensen te  
beschermen tegen massale wreedheden, juni 2010
71 HET VERMOGEN VAN DE EU TOT VERDERE UITBREIDING, juli 2010
72 PIRATERIJBESTRIJDING OP ZEE: een herijking van publieke en private verantwoordelijkheden,  
december 2010
73 HET MENSENRECHTENBELEID VAN DE NEDERLANDSE REGERING: zoeken naar constanten in een  
veranderende omgeving, februari 2011
74 ONTWIKKELINGSAGENDA NA 2015: millennium ontwikkelingsdoelen in perspectief, april 2011
75 HERVORMINGEN IN DE ARABISCHE REGIO: kansen voor democratie en rechtsstaat?, mei 2011
76 HET MENSENRECHTENBELEID VAN DE EUROPESE UNIE: tussen ambitie en ambivalentie, juli 2011
77 DIGITALE OORLOGVOERING, december 2011
Door de Adviesraad Internationale Vraagstukken uitgebrachte briefadviezen
  1 Briefadvies UITBREIDING EUROPESE UNIE, december 1997
  2 Briefadvies VN-COMITÉ TEGEN FOLTERING, juli 1999
  3 Briefadvies HANDVEST GRONDRECHTEN, november 2000
  4 Briefadvies OVER DE TOEKOMST VAN DE EUROPESE UNIE, november 2001
  5 Briefadvies NEDERLANDS VOORZITTERSCHAP EU 2004, mei 2003****
  6 Briefadvies RESULTAAT CONVENTIE, augustus 2003
  7 Briefadvies VAN BINNENGRENZEN NAAR BUITENGRENZEN - ook voor een volwaardig
 Europees asiel- en migratiebeleid in 2009, maart 2004
  8 Briefadvies DE ONTWERP-DECLARATIE INZAKE DE RECHTEN VAN INHEEMSE VOLKEN.  
Van impasse naar doorbraak?, september 2004
  9 Briefadvies REACTIE OP HET SACHS-RAPPORT: Hoe halen wij de Millennium Doelen, april 2005
10 Briefadvies DE EU EN DE BAND MET DE NEDERLANDSE BURGER, december 2005
11 Briefadvies TERRORISMEBESTRIJDING IN EUROPEES EN INTERNATIONAAL PERSPECTIEF, 
 interim-advies over het folterverbod, december 2005
12 Briefadvies REACTIE OP DE MENSENRECHTENSTRATEGIE 2007, november 2007
 
13 Briefadvies EEN OMBUDSMAN VOOR ONTWIKKELINGSSAMENWERKING, december 2007
 
14 Briefadvies KLIMAATVERANDERING EN VEILIGHEID, januari 2009
15 Briefadvies OOSTELIJK PARTNERSCHAP, februari 2009
16 Briefadvies ONTWIKKELINGSSAMENWERKING: Nut en noodzaak van draagvlak, mei 2009
17 Briefadvies KABINETSFORMATIE 2010, juni 2010
18 Briefadvies HET EUROPESE HOF VOOR DE RECHTEN VAN DE MENS: beschermer van burgerlijke  
rechten en vrijheden, november 2011
* Alle adviezen zijn ook beschikbaar in het Engels. Sommige adviezen ook in andere talen.
**  Gezamenlijk advies van de Adviesraad Internationale Vraagstukken (AIV) en de Commissie van Advies inzake  
Volkenrechtelijke Vraagstukken (CAVV).
*** Gezamenlijk advies van de Adviesraad Internationale Vraagstukken (AIV) en de Algemene Energieraad (AER).
**** Gezamenlijk briefadvies van de Adviesraad Internationale Vraagstukken (AIV) en de Adviescommissie voor 
Vreemdelingenzaken (ACVZ).

