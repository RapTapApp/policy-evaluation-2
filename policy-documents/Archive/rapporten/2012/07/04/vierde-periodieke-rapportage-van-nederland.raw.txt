 
 
 
 
 
VIERDE PERIODIEKE RAPPORTAGE 
VAN  
 
NEDERLAND 
 
INZAKE DE IMPLEMENTATIE VAN HET 
INTERNATIONAAL VERDRAG INZAKE DE 
RECHTEN VAN HET KIND 
 
2012 
 
 
 
 
 
 
1 
 

VI. BASISGEZONDHEIDSZORG EN WELZIJN      51 
A. Het Gehandicapte Kind     234-250 51-54 
B. Gezondheid en Gezondheidszorg    251-298 54-62 
C. Sociale Zekerheid en Jeugdzorg    299-314 62-65 
D. Voorzieningen voor Kinderopvang   315-323 65-67 
E. Levensstandaard      324-327 67 
 
VII. ONDERWIJS, VRIJE TIJD EN CULTURELE ACTIVITEITEN   68 
A. Onderwijs + begeleiding bij onderwijs- en                                      
beroepskeuze        328-353 68-73 
B. Onderwijsdoelen      354-364 73-74 
C. Vrije tijd, recreatie en culturele activiteiten  365-376 75-77 
 
VIII. SPECIALE BECHERMINGSMAATREGELEN     77 
A. Kinderen in noodsituaties       77 
i.  Vluchtelingen      377-386 77-79 
ii.  Kinderen in gewapend conflict    387  79 
B. Kinderen in aanraking met Justitie     79 
i.  Jeugdstrafrecht      388-416 79-85 
ii.  Kinderen die beroofd zijn van hun vrijheid  417-454 85-91 
iii. Bijzondere zorg voor slachtoffers van                                               
strafbare feiten       455-460 92-93 
C. Exploitatie         93 
i.  Kinderen in exploitatiesituaties    461-469 93-95 
ii.  Drugs       470-471 95 
iii. Seksuele exploitatie     472-526 96-107 
Maatregelen voor de preventie van de  
verkoop- en handel in kinderen   527-528 107 
Bescherming      529-530 108 
D. Onderwijs aan etnische en taalminderheden  531-537 108-109 
 
SECTIE 2: CARIBISCH NEDERLAND    1-43  110-118 
SECTIE 3: ARUBA 
SECTIE 4: CURAÇAO 
SECTIE 5: St. MAARTEN 
 
BIJLAGEN          119 
I. Schema aanbevelingen        120-121 
II. Algemene Implementatie Maatregelen     122-124 
III. Cijfers met betrekking tot de levensstandaard    125-126 
IV. Cijfers jeugdzorg         127 
 
 
3 
 

Mooie voorbeelden zijn de jaarlijks terugkerende evenementen Nationaal Jeugddebat in het 
Nationale Parlement en de uitreiking van de Jong Lokaal Bokaal aan de gemeente die het beste 
vormgeeft aan jongerenparticipatie en positief jeugdbeleid.  
 Ten gevolge van de economische crisis is in 2009 door VWS, OCW en SZW een Actieplan 
Jeugdwerkloosheid opgesteld om de gevolgen van de crisis voor (kwetsbare) jongeren te 
beperken. De jeugdwerkloosheid in Nederland is met 7,4% (eind 2011) lager dan in andere EU 
landen.  
 
Preventie  
 Kinderen hebben recht op een goede en gezonde opvoeding. Een ingrijpende wijziging van het 
jeugdstelsel moet een eenvoudiger stelsel van zorg en ondersteuning voor jeugd mogelijk 
maken. Ouders kunnen bij vragen rond het opvoeden en opgroeien terecht bij een Centrum 
voor Jeugd en Gezin in de eigen gemeente zodat zij eerder en sneller op maat geholpen 
kunnen worden als het niet op eigen kracht lukt. Geen kind buiten spel: een stelsel dat 
kinderen stimuleert en ondersteunt om mee te doen en een bijdrage te leveren aan de 
1
samenleving . 
 Doel is een positief opgroei- en opvoedklimaat waarin ouders, kinderen en andere opvoeders 
gemakkelijk en in een vroeg stadium antwoord kunnen krijgen op hun vragen over opgroeien 
en opvoeden. De hoofddoelen van de stelselwijziging zijn eerdere ondersteuning, zorg op maat 
en betere samenwerking rond gezinnen. Ook is van belang dat de ondersteuning uitgaat van de 
eigen kracht van mensen, dat problemen minder gemedicaliseerd worden en dat professionals 
meer ruimte krijgen bij de uitoefening van hun beroep. In het Regeerakkoord is daartoe een 
decentralisatie van alle ondersteuning en zorg voor jeugd naar gemeenten afgesproken, zowel 
bestuurlijk als financieel. Gemeenten zijn op deze wijze in staat om integraal beleid te 
ontwikkelen en maatwerk te bieden, afgestemd op de lokale situatie en de behoeften van de 
individuele kinderen, jongeren en hun ouders.  
 In de nota Gezondheid Dichtbij zijn nieuwe prioriteiten voor preventie vastgesteld. 
Speerpunten zijn het bevorderen van een gezonde leefstijl en meer bewegen door kinderen en 
jongeren. In het verlengde van  dit thema wordt tevens aandacht besteed aan het terugdringen 
van overgewicht, depressie, diabetes, terugdringen middelengebruik en seksuele gezondheid.  
 
Voorzieningen voor Kinderen 
 Alle kinderen die zich in Nederland bevinden, vallen onder de Leerplichtwet en kunnen –
ongeacht hun status– onderwijs volgen. Dit geldt dus ook voor kinderen zonder of met 
incomplete verblijfsdocumenten, minderjarige asielzoekers en onbegeleide kinderen. 
 Naast de inkomens onafhankelijke kinderbijslag ontvangen ouders / verzorgers een 
kindgebonden budget. Het kindgebonden budget is een bijdrage in de kosten voor kinderen tot 
18 jaar. De hoogte van het maandelijkse bedrag is afhankelijk van het aantal kinderen per 
huishouden en de hoogte van het inkomen. 
 Vanaf 1 januari 2011 is een algemene zorgverzekering ingevoerd, waarmee alle inwoners van 
zowel het Europese als het Caribische deel van Nederland verzekerd zijn van basiszorg. 
Kinderen onder de 18 jaar betalen geen premie. 
 In beginsel is rechtmatig verblijf een voorwaarde voor het kunnen ontvangen van 
voorzieningen. Uitzonderingen hierop zijn onderwijs aan leerplichtige kinderen, rechtsbijstand 
en acute medische hulp. Niet rechtmatig verblijvende vreemdelingen zijn uitgesloten van het 
recht om zich te verzekeren voor ziektekosten. Medische zorg is toegankelijk zolang men zelf 
de kosten hiervoor draagt. Zorgaanbieders zijn uit hoofde van hun professionele 
verantwoordelijkheid verplicht om medisch noodzakelijke zorg te verlenen. 
 Sinds 1 januari 2009 kunnen gehandicapten materiële voorzieningen en hulpmiddelen die zij 
nodig hebben om deel te kunnen nemen aan het reguliere onderwijs, vergoed krijgen. 
 In 2008 en 2009 heeft SZW via gemeenten, gezinnen extra ondersteund met bijzondere 
bijstand voor deelname aan sport, cultuur en bijvoorbeeld buitenschoolse activiteiten. 
 
                                                           
1
 Beleidsbrief „Geen kind buiten spel‟, Kamerstukken II, 2011/12, 31839, 142  
5 
 

INLEIDING 
1. Op 26 januari 1990 heeft het Koninkrijk der Nederlanden het Internationaal verdrag inzake 
de Rechten van Kind (IVRK) ondertekend. Op 8 maart 1995 trad het IVRK voor Nederland in 
werking en op 16 januari 1998 voor de eilanden van het voormalige land Nederlandse 
Antillen. Op 17 januari 2001 is het IVRK voor Aruba in werking getreden. 
 
2. Initiële rapporten dateren van 15 mei 1997, 22 januari 2001 en 29 januari 2003. Op 30 
januari 2009 zijn de derde periodieke rapporten van Nederland en het voormalige land 
Nederlands Antillen en het tweede periodieke rapport van Aruba behandeld door het Comité 
voor de Rechten van het Kind. Deze rapportages, inclusief schriftelijke reacties en 
aanbevelingen zijn ingevolge aanbeveling 83 en 84 breed bekend gemaakt onder de 
bevolking. 
 
3. Dit rapport van het Koninkrijk der Nederlanden wordt aangeboden overeenkomstig artikel 44 
lid 1, sub b van het IVRK. Het betreft een actualisatie van voorgaande rapportages en 
beschrijft beleidsmaatregelen uit de periode oktober 2006 – oktober 2011 die gevolg geven 
aan de Conclusies en Aanbevelingen in het Slotcommentaar van het Comité voor de Rechten 
van het Kind (CRC/C/NLD/CO/3).  
 
4. Het Koninkrijk der Nederlanden bestaat uit vier gelijkwaardige landen. Elk van deze landen is 
autonoom ten aanzien van de implementatie van het kinderrechtenverdrag. Om deze reden 
is het rapport ingedeeld in verschillende secties waarin het gevoerde beleid op het terrein 
van kinderrechten in de verschillende delen van het Koninkrijk beschreven worden. 
 
5. Ingevolge aanbeveling 86 is Het Koninkrijk der Nederlanden voornemens om in de toekomst 
een kerndocument („Common Core Document‟) bij de Verenigde Naties in te dienen. Tot nu 
toe stonden meer urgente prioriteiten het afronden van het document in de weg. Het 
Koninkrijk is bereid om het comité desgewenst op de hoogte te houden van dit proces.  
 
Staatkundige herstructurering 
 
6. Het Koninkrijk der Nederlanden heeft sinds de laatste rapportage een proces van 
staatkundige herstructurering doorgemaakt. De herstructurering betreft het voormalige land 
de Nederlandse Antillen, bestaande uit de eilanden Curaçao, Sint Maarten, Bonaire, Sint 
Eustatius en Saba. Aan de basis van deze hervormingen liggen referenda en besluiten van de 
volksvertegenwoordiging over de staatkundige toekomst. De uitslag daarvan was, op die van 
één eiland na, eenduidig: de eilanden wilden geen deel meer uitmaken van het land de 
Nederlandse Antillen, zonder iets af te doen aan de Koninkrijksband.  
 
7. Er is een akkoord bereikt over de nieuwe staatkundige verhoudingen binnen het Koninkrijk. 
Hiermee werd besloten dat op 10 oktober 2010 het gewijzigde Statuut voor het Koninkrijk 
der Nederlanden in werking treedt. Vanaf 10 oktober 2010 is het land de Nederlandse 
Antillen opgehouden te bestaan. 
 
8. De nieuwe structuur houdt in dat de twee eilanden Curaçao en Sint Maarten de status 
hebben gekregen van land binnen het Koninkrijk vergelijkbaar met Aruba. Aruba behoudt de 
status van land binnen het Koninkrijk die het al heeft sinds 1986. Het Koninkrijk bestaat 
daarmee vanaf 10 oktober 2010 uit vier in plaats van drie gelijkwaardige landen, te weten 
Nederland, Aruba, Curaçao en Sint Maarten. De landen beschikken over een hoge mate van 
interne autonomie.  
 
 
 
 
7 
 

11. De landen zijn zelf verantwoordelijk voor de implementatie van verplichtingen die 
voortvloeien uit internationale verdragen. Met inachtneming van deze eigen 
verantwoordelijkheid, ondersteunt de Nederlandse regering in antwoord op aanbeveling 19,  
de andere landen binnen het Koninkrijk op het gebied van de kinderrechten onder meer door 
middel van samenwerkingsprogramma‟s.  
 
12. In het Onderwijs en Jongeren SamenwerkingsProgramma (OJSP) en het bijbehorende 
actieplan voor Curaçao en Sint Maarten staan bijvoorbeeld leerplicht, het tegengaan van 
schooluitval, betere aansluiting van onderwijs op de arbeidsmarkt en actieve betrokkenheid 
van ouders bij hun kinderen centraal. In het samenwerkingsprogramma Sociaal Economisch 
Initiatief (SEI) worden onder andere projecten gefinancierd op het gebied van 
armoedebestrijding, opvoedingsondersteuning, sport en verbetering van wijken. Via de 
Stichting Antilliaanse MedefinancieringsOrganisatie (AMFO) worden schoolmaaltijden, de 
voedselbank, naschoolse opvang en pleegzorg gesubsidieerd. 
 
13. De Nederlandse Vertegenwoordiging in Aruba, Curaçao en Sint Maarten ondersteunt 
daarnaast specifieke (kleine) subsidieaanvragen, onder meer op het gebied van 
kinderrechten. Zo heeft de vestiging in Aruba subsidie verleend aan de Kindertelefoon, een 
NGO die activiteiten organiseert ten behoeve van lichamelijke en verstandelijke gehandicapte 
kinderen en een kindertehuis dat een cursus voor zijn personeel heeft georganiseerd om 
openheid van communicatie binnen het kindertehuis te garanderen. Ook heeft de Stichting 
tegen Kindermishandeling op Curaçao onlangs een financiële ondersteuning gekregen voor 
het geven van voorlichting. 
 
 
 
 
 
 
 
 
 
 
 
 
 
9 
 

I.  ALGEMENE IMPLEMENTATIE MAATREGELEN  
A. Artikel 4 Aanpassing Nederlandse Wetgeving  
 
14. Conform aanbeveling 13 zijn sinds de derde rapportage de volgende (wettelijke) 
2
maatregelen genomen : 
 
 Wet van 8 maart 2007 tot wijziging van Boek 1 van het Burgerlijk Wetboek teneinde een 
bijdrage te leveren aan het voorkomen van het gebruik van geestelijk of lichamelijk 
geweld jegens of van enige andere vernederende behandeling van kinderen in de 
verzorging en opvoeding (Stb 2007, 145) 
 Wet van 1 november 2007, houdende regels inzake de aanspraak op een 
inkomensafhankelijke financiële bijdrage in de kosten van kinderen (Wet op het 
kindgebonden budget) (Stb, 2007, 418); 
 Wet van 20 december 2007, houdende wijziging van de Wet op de jeugdzorg met 
betrekking tot jeugdzorg waarop aanspraak bestaat ingevolge de wet in gesloten setting 
(gesloten jeugdzorg) (Stb. 2007, 578) 
 Wet van 20 december 2007, tot wijziging van het Wetboek van Strafrecht, het Wetboek 
van Strafvordering en de Wet op de jeugdzorg met het oog op verruiming van de 
mogelijkheden tot gedragsbeïnvloeding van jeugdigen (Stb. 2007, 575);  
 Wet tot wijziging van enige bepalingen van Boek 1 van het Burgerlijk Wetboek met 
betrekking tot het geregistreerd partnerschap, de geslachtsnaam en het verkrijgen van 
gezamenlijk gezag (Stb. 2008, 410) 
 Wet tot wijziging van Boek 1 van het Burgerlijk Wetboek in verband met verkorting van 
de adoptie-procedure en wijziging van de Wet opneming  buitenlandse kinderen ter 
adoptie in verband met adoptie door echtgenoten van gelijk geslacht tezamen (Stb. 2008, 
425) 
 Wet van 9 oktober 2008, houdende regels strekkende tot het opleggen van een tijdelijk 
huisverbod aan personen van wie een ernstige dreiging van huiselijk geweld uitgaat (Wet 
tijdelijk huisverbod, Stb. 2008, 421) 
 Wet tot wijziging van Boek 1 van het Burgerlijk Wetboek en het Wetboek van Burgerlijke 
Rechtsvordering in verband met het bevorderen van voortgezet ouderschap na scheiding 
en het afschaffen van de mogelijkheid tot het omzetten van een huwelijk in een 
geregistreerd partnerschap (Wet bevordering voortgezet ouderschap en zorgvuldige 
scheiding. Stb. 2008, 500) 
 Rijkswet van 26 november 2009, Stb. 2009, 543 tot goedkeuring van het op 25 oktober 
2007 te Lanzarote tot stand gekomen Verdrag van de Raad van Europa inzake de 
bescherming van kinderen tegen seksuele uitbuiting en seksueel misbruik (Trb. 2008, 
58), alsmede de Uitvoeringswet (Stb. 544) 
 Wet van 17 december 2009 tot wijziging van het Wetboek van Strafvordering, het 
Wetboek van Strafrecht en de Wet schadefonds geweldsmisdrijven ter versterking van de 
positie van het slachtoffer in het strafproces (Stb. 2010,1);  
 Wet van 20 september 2010 tot wijziging van de Wet Nationale ombudsman in verband 
met de instelling van de Kinderombudsman (Wet Kinderombudsman, Stb. 2010, 716) 
 Wet van 4 februari 2010 tot wijziging van de Wet op de jeugdzorg in verband met de 
introductie van een verwijsindex om vroegtijdige en onderling afgestemde verlening van 
hulp, zorg of bijsturing ten behoeve van risicojongeren die bepaalde risico‟s lopen te 
bevorderen (verwijsindex risicojongeren), Stb. 2010, 89. 
 Rijkswet van 17 juni 2010, houdende wijziging van de Rijkswet op het Nederlanderschap 
met betrekking tot meervoudige nationaliteit en andere nationaliteitsrechtelijke kwesties 
(Stb. 2010. 242); 
 
                                                           
2
 Zie voor een volledig overzicht bijlage 2.   
11 
 

 
17. Het Koninkrijk heeft het Internationaal Verdrag inzake de bescherming van alle 
personen tegen gedwongen verdwijning op 23 maart 2011 en het Facultatief Protocol 
bij het Verdrag tegen foltering en andere wrede, onmenselijke of onterende 
behandeling en bestraffing op 28 september 2010 voor Nederland geratificeerd. 
 
18. Nederland ondersteunt niet de aanbeveling om toe te treden tot het Internationaal 
Verdrag inzake de bescherming van de rechten van alle migrerende werknemers en 
hun gezinsleden. Nederland heeft al jaren bezwaren tegen een belangrijk onderdeel van 
deze Conventie: het uitgangspunt dat migranten die illegaal op het grondgebied van land 
van bestemming aanwezig zijn en/of die aldaar illegaal tewerkgesteld zijn, aanspraak 
moeten kunnen maken dezelfde rechten als personen die legaal verblijven en legaal 
tewerkgesteld zijn. 
 
19. Als illegaal verblijvende en/of onrechtmatig werkende personen automatisch dezelfde 
sociaal-economische rechten worden toegekend als aan legaal verblijvende en/of rechtmatig 
werkende personen zou daarvan een onbedoeld uitlokkend effect op illegaal verblijf en 
illegale tewerkstelling kunnen uitgaan. De veronderstelling dat de betrokken 
personen/werknemers slechts slachtoffer zijn van illegaal verblijf en illegale tewerkstelling 
miskent hun eigen verantwoordelijkheid om niet in een situatie van illegaal verblijf en illegale 
tewerkstelling te geraken en, indien dit toch gebeurt, die situatie zo spoedig mogelijk te 
beëindigen. 
 
20. De regering beraadt zich nog op de mogelijke gevolgen van het Verdrag inzake de 
rechten van personen met een handicap en het Facultatief Protocol daarbij en de 
gevolgen van ratificatie van het Facultatief Protocol bij het Verdrag inzake 
economische, sociale en culturele Rechten voor bestaande wetgeving. De vraag van de 
wenselijkheid van toetreding tot het Protocol is daarom op dit moment nog niet aan de orde.  
  
Interministeriële coördinatie  
 
21. De Staatssecretaris van Volksgezondheid, Welzijn en Sport (VWS) is in het kabinet het 
eerste aanspreekpunt voor het jeugdbeleid en kinderrechten. De effecten van maatregelen 
die de positie van kinderen raken, worden in nauwe afstemming uitgewerkt tussen de 
betrokken departementen van VWS, Sociale Zaken en Werkgelegenheid (SZW), Onderwijs, 
Cultuur en  Wetenschap (OCW), Veiligheid en Justitie (VenJ) en Binnenlandse Zaken en 
Koninkrijksrelaties (BZK). De interdepartementale jeugdstaf en een “magenta-overleg” – de 
kleur van het voormalig Programmaministerie voor Jeugd en Gezin (februari 2007 – oktober 
2010)  – op het niveau van de bewindslieden bouwt voort op de impuls die het 
programmaministerie heeft gegeven aan de interdepartementale samenwerking op het 
gebied van jeugd. 
  
Monitoring 
 
Kinderombudsman 
 
22. Sinds 1 april 2011 heeft Nederland een Kinderombudsman. De Kinderombudsman is een 
nieuw, landelijk functionerend en onafhankelijk instituut dat de naleving van de rechten van 
kinderen en jongeren (van 0-18 jaar) onafhankelijk aan de orde stelt. De Kinderombudsman  
is in overeenstemming met de Paris Principles opgericht en ondergebracht in de organisatie 
van de Nationale ombudsman. De heer Marc Dullaert is op 1 april 2011 als eerste 
Nederlandse Kinderombudsman geïnstalleerd door de Tweede Kamer.  
 
 
13 
 

Het Centraal Bureau voor de Statistiek heeft in opdracht van het Ministerie van VWS deze 
3
monitor ontwikkeld. Sinds eind 2007 is de website van de jeugdmonitor geopend .   
 
29. Op de website worden indicatoren en publicaties over jongeren in de leeftijd van 0 tot 25 
jaar gepresenteerd. De volgende gebieden worden hierbij onderscheiden: jongeren en gezin, 
gezondheid en welzijn, onderwijs, arbeid en veiligheid en justitie. Behalve informatie op 
landelijk niveau, bevat de monitor ook informatie op regionaal niveau.  
 
30. Omdat gemeenten op het terrein van het jeugdbeleid een steeds belangrijker rol spelen, zal 
de jeugdmonitor ook een instrument worden om ontwikkelingen op het gemeentelijk domein 
van het jeugdbeleid te volgen en te monitoren. Eind 2011 is de publicatie „regionaal beeld 
van de jeugd 2011‟ gepubliceerd, waarin de situatie van de jeugd in de Nederlandse 
gemeenten is opgenomen.  
 
31. De jeugdmonitor bevat geen informatie over seksuele uitbuiting en mensenhandel. Wel bevat 
de monitor gegevens over kindermishandeling en jeugdzorg. Ook het ministerie van 
Veiligheid en Justitie levert landelijke gegevens over jeugdcriminaliteit en 
veiligheidsgevoelens onder jongeren.  
 
Verwijsindex Risicojongeren 
 
32. In hoofdstuk 1A van de Wet op de jeugdzorg is de verwijsindex risicojongeren geborgd. De 
verwijsindex is een landelijk dekkend elektronisch systeem dat signalen over jeugdigen die 
bepaalde risico‟s lopen bij elkaar brengt. Zodoende worden professionals die deze jeugdigen 
hulp, zorg of bijsturing verlenen met elkaar in contact gebracht en kunnen zij vroegtijdige en 
onderlinge afstemming bewerkstelligen. De verwijsindex draagt bij aan gerichte en efficiënte 
aanpak van de problematiek van de betrokken jeugdigen.  
Aanpak Kindermishandeling  
 
33. In 2010 is, in opdracht van het ministerie van Volksgezondheid, Welzijn en Sport, de tweede 
Nationale Prevalentiestudie Mishandeling van kinderen en jeugdigen uitgevoerd door 
onderzoekers van de Universiteit Leiden en TNO. De eerste prevalentiestudie werd gedaan in 
2005. Net als in 2005 zijn er in 2010 twee onderzoeken uitgevoerd, één naar meldingen door 
beroepskrachten en bij het AMK en één onder scholieren. Onderzoekers constateren dat de 
aandacht voor kindermishandeling in de afgelopen jaren heeft geleid tot een toename in het 
aantal meldingen maar nog niet tot een merkbare daling in het aantal slachtoffers. Zie 
hoofdstuk V.I voor Nederlands‟ Aanpak Kindermishandeling.  
 
34. Voor het nieuwe actieplan aanpak kindermishandeling „Kinderen Veilig‟, 2012-2016  stellen 
de staatssecretaris van VWS en de minister van VenJ een Taskforce van ambassadeurs in. 
De ambassadeurs in de Taskforce zullen het actieplan kritisch volgen, specifieke thema‟s uit 
het actieplan hoog op de agenda houden en nieuwe kansrijke initiatieven stimuleren. De 
Taskforce zal in het eerste kwartaal van 2012 worden geïnstalleerd. 
 
35. Conform het advies van de Nationaal Rapporteur Mensenhandel wordt  de taak van de NRM 
voor kinderpornografie uitgebreid naar het terrein van seksueel geweld tegen kinderen, 
inclusief kinderpornografie.  
 
36. De komende jaren gaat de Inspectie Gezzondheidszorg in de gehele gezondheidszorg 
controleren en handhaven of instellingen een meldcode huiselijk geweld en 
kindermishandeling hebben en of personeel geschoold is. Daarbij krijgt de GGZ-sector en 
dan met name de volwassenenpsychiatrie extra aandacht met het oog op volwassen 
patiënten die ook verantwoordelijk zijn voor kinderen.   
                                                           
3
 http://jeugdmonitor.cbs.nl/nl-NL/menu/home/default.htm  
15 
 

II.  DEFINITIE VAN HET BEGRIP ‘KIND’  
Artikel 1 
44. Voor de definitie van het begrip „kind‟ wordt verwezen naar het gestelde in het eerste 
Nederlandse rapport. 
 
 
III. ALGEMENE BEGINSELEN 
A. Artikel 2 Non-discriminatie  
 
45. Een belangrijke ontwikkeling op het gebied van non-discriminatie sinds de laatste 
rapportage, is de inwerkingtreding van de Wet gemeentelijke Antidiscriminatievoorzieningen 
(Wet ADV) in 2009. Deze wet verplicht gemeenten om ervoor te zorgen dat elke burger in 
geval van discriminatie bijstand kan krijgen bij een ADV bij hem of haar in de buurt. Deze 
wet heeft ervoor gezorgd dat iedere burger in zijn of haar eigen leefomgeving terecht kan 
om op een laagdrempelige manier (vermeende) discriminatie te melden of om hulp en advies 
te ontvangen van een ADV. Deze antidiscriminatievoorzieningen hebben twee wettelijke 
taken: het bieden van bijstand bij klachten op het gebied van discriminatie en het registreren 
van deze klachten. De wet ADV wordt in 2012 geëvalueerd. 
 
46. Conform aanbeveling 27 heeft in de zomer van 2009 de grootschalige landelijke 
voorlichtingscampagne “Moet je je eigen ik verstoppen om geaccepteerd te worden?” („Do 
you have to hide yourself to be accepted?‟) plaatsgevonden om de meldingsbereidheid te 
vergroten. In 2009 zijn vanwege de campagne drie keer zoveel klachten binnengekomen bij 
de antidiscriminatievoorzieningen. In de zomer van 2010 is deze campagne herhaald.  
 
 
B. Artikel 3 Belang van het Kind 
 
47. Kinderen moeten gezond en veilig kunnen opgroeien, zich ontwikkelen en meedoen aan onze 
samenleving. Dit kernprincipe van het IVRK ligt aan de basis van het Nederlandse 
jeugdbeleid. Het belang van het kind is het vertrekpunt. Via het onderwijs, jeugdparticipatie 
en andere voorzieningen stimuleren we dat kinderen en jongeren hun talenten ontwikkelen 
en participeren in de samenleving. Elk kind heeft het recht om bij zijn ouders op te groeien 
of om contact te houden met beide ouders wanneer het van een of van beiden gescheiden 
leeft.  
 
48. Ouders zijn primair verantwoordelijk voor de opvoeding van hun kinderen. Problemen daarbij 
moeten zij zo veel mogelijk met ondersteuning vanuit hun eigen omgeving oplossen. De 
meeste ouders en kinderen slagen hier goed in. Maar als kinderen zorg nodig hebben, moet 
deze adequaat en tijdig worden geleverd via de Centra van Jeugd en Gezin en andere 
zorgvoorzieningen voor jeugd. De rol van de overheid is ook het beschermen van kinderen 
tegen elke vorm van discriminatie en mishandeling door ouders of derden. Kinderen die in 
hun ontwikkeling worden bedreigd moeten zorg krijgen en indien nodig in bescherming 
worden genomen met het instrumentarium van jeugdzorg en jeugdbescherming.  
 
In de Jeugdzorg en jeugdbescherming 
 
49. Zoals genoemd in de derde rapportage hebben het Kinderrechtenverdrag en de conclusies en 
aanbevelingen van het VN-Kinderrechtencomité tot gevolg gehad dat het belang van het kind 
meer gewicht in de schaal legt bij afwegingen waar kinderen bij betrokken zijn.  
17 
 

In het vreemdelingenbeleid 
57. Kinderen zijn een kwetsbare groep. Mede daarom wordt  in het vreemdelingenbeleid 
rekening gehouden met de belangen en rechten van kinderen. In de uitvoering van het 
vreemdelingenbeleid is sprake van individuele beslissingen. De belangen van het kind 
worden in deze individuele beslissing meegewogen. Dit komt onder andere tot uitdrukking in 
de belangenafweging die wordt gemaakt in het kader van artikel 8 van het Europees Verdrag 
tot bescherming van de rechten van de mens en de fundamentele vrijheden (EVRM). Indien 
er een voornemen bestaat een aanvraag tot verlening of verlenging van een 
verblijfsvergunning af te wijzen, vindt een toets aan artikel 8 EVRM plaats, voor zover er een 
beroep op dat artikel is gedaan of de feiten en omstandigheden daar aanleiding toe geven. 
 
58. Als sprake is van gezinsleven met minderjarige kinderen, dan worden in de 
belangenafweging enkele aspecten betrokken die specifiek zijn voor het minderjarige kind. 
Deze aspecten zijn: de duur van het legale verblijf in Nederland, de leeftijd van het kind, de 
banden van het kind met Nederland, de banden die het in Nederland wonende kind met het 
land van herkomst heeft en eventuele andere bijzondere omstandigheden. Naast het EVRM 
spelen ook andere internationale verdragen een rol in deze afweging. Naar aanleiding van 
een rechterlijke uitspraak krijgen uitgeprocedeerde gezinnen met minderjarige kinderen 
sinds juli 2010 onderdak totdat de terugkeer naar het land van herkomst kan worden 
gerealiseerd. Medio 2011 zijn voor deze gezinnen twee ''gezinslocaties'' ingericht waar aan 
de terugkeer naar het land van herkomst wordt gewerkt.  
 
59. Vanuit de maatschappij en politiek klinkt de wens om beleid te maken om kinderen die 
langer dan 5 (8 jaar wordt ook genoemd) in Nederland verblijven, een verblijfsvergunning te 
verlenen. Dit, omdat zij zodanig geworteld zijn in de Nederlandse samenleving dat van hen 
niet meer gevergd kan worden terug te keren. Het Nederlandse kabinet is hiervan geen 
voorstander. Voorkomen moet worden dat vreemdelingen die zijn uitgeprocedeerd en wiens 
aanvragen zijn getoetst aan de relevante regelgeving en mensenrechtenverdragen, hun 
verblijf in Nederland rekken teneinde alsnog rechtmatig verblijf te verkrijgen. 
 
 
C. Artikel 6 Recht op leven en ontwikkeling 
Levensbeëindiging bij pasgeborenen en euthanasie bij kinderen 
60. Nederland staat op het standpunt dat regelgeving en procedures met betrekking tot 
levensbeëindiging van ondraaglijk en uitzichtloos lijdende pasgeborenen zorgvuldig dienen te 
worden geëvalueerd en indien nodig moeten worden herzien. In het najaar van 2010 is 
daarom opdracht gegeven tot een evaluatie van de procedure van melding en toetsing van 
levensbeëindiging bij pasgeborenen. De resultaten worden naar verwachting in het voorjaar 
van 2013 gepubliceerd. Dit in antwoord op aanbeveling 31 A. 
 
61. In reactie op aanbevelingen 31B en 31C om de toetsing van de euthanasiepraktijk te 
versterken en het niet-melden van gevallen te voorkomen zijn drie aspecten in het bijzonder 
van belang: evaluatie van de wet, transparantie en consultatie van een onafhankelijk arts. In 
Nederland worden vijfjaarlijkse, wetenschappelijke evaluaties uitgevoerd of de doelen van de 
wet worden behaald. De lopende evaluatie wordt medio 2012 afgerond en richt zich onder 
meer op de meldingsbereidheid. De aanbevelingen uit het eindrapport kunnen aanleiding 
vormen voor verbeteringen. Wanneer de evaluatie beschikbaar is kan ook aanvullende 
informatie worden gegeven over de toepassing van de wet- en regelgeving.  
 
 
 
19 
 

69. NJR organiseert jaarlijks het Nationaal Jeugddebat, een debat tussen jongeren en landelijke 
politici in het nationale parlement. Dit debat wordt vanaf 2011 structureel gefinancierd door 
het rijk. In 2009 was de stad Rotterdam de eerste Europese Jongerenhoofdstad onder de 
naam Your World. Gedurende dat jaar is er geïnvesteerd (mede door het rijk) in 
jongerenparticipatie, talentontwikkeling, diversiteit en de verbinding tussen jong en oud. NJR 
speelt een grote rol in het verspreiden van alle goede voorbeelden die dat jaar heeft 
opgeleverd over Nederlandse gemeenten. NJR ontvangt hiervoor middelen voor de jaren 
2010 en 2011. 
 
70. De Jong Lokaal Bokaal is de prijs voor de gemeente die het beste vorm geeft aan 
jongerenparticipatie en positief jeugdbeleid. Positief jeugdbeleid is het lokale jeugdbeleid dat 
zich richt op het stimuleren, verbeteren en versterken van de mogelijkheden in de 
leefomgeving die de normale ontwikkeling van kinderen en jongeren optimaal maakt, zonder 
te problematiseren. NJR ontvangt voor de jaren 2008 t/m 2012 hiervoor een subsidie.  
 
71. Tussen 2008 en 2010 heeft NJR een trainerspool ontwikkeld op basis van subsidie van het 
rijk waarmee een groep jonge trainers is opgeleid die weer leeftijdgenoten kan opleiden en 
beschikt over relevante kennis, vaardigheden en ervaring. Hiermee komt het principe van 
peereducation mooi tot zijn recht.  
 
72. Elk voor- en najaar overlegt NJR met de verantwoordelijke bewindspersoon voor jeugdbeleid. 
Ook op ambtelijk niveau wordt met regelmaat met NJR overleg gevoerd en advies gevraagd. 
NJR speelt momenteel bijvoorbeeld een rol in de oriëntatie en visieontwikkeling op de vorm 
en inrichting van het herdenken van de Tweede Wereldoorlog. In de zomer van 2011 
 brachten zeven Poolse jongeren en hun leraar uit Wlodawa, nabij het voormalige 
vernietigingskamp Sobibór, een bezoek aan Nederlandse jongeren om ideeën uit te wisselen 
over het herdenken van WOII en betrokkenheid van de jeugd daarbij. Landelijke politieke 
jongerenorganisaties krijgen via hun politieke partijen subsidiegeld. Deze organisaties zorgen 
onder meer voor beïnvloeding van de partijen en voor rekrutering en vorming van jong 
talent.  
 
73. NJR kent jongerenvertegenwoordigers die internationale onderwerpen bij de Nederlandse 
jeugd onder de aandacht brengen en zij vertegenwoordigen de Nederlandse jeugd bij de EU, 
de Raad van Europa en de VN. Deze activiteit wordt structureel bekostigd door de 
rijksoverheid. 
 
74. De rijksoverheid richt zich samen met NJR en NJi op een zogenaamde „structurele dialoog‟ 
om veldorganisaties, gemeenten en jongeren continu te betrekken bij de uitvoering van de 
Europese strategie in Nederland voor de komende jaren.  
 
75. Vanaf oktober 2004 t/m 2006 kende VWS een tijdelijke stimuleringsregeling vrijwilligerswerk 
voor en door jeugd. Hiermee zijn 27 projecten van 22 organisaties toegekend. In de jaren 
2007 en 2008 is er nogmaals een dergelijke tijdelijke regeling geweest, hiermee zijn 23 
projecten van 19 organisaties toegekend. De stimuleringsregeling was bedoeld om actief 
burgerschap van jongeren te bevorderen. 
 
76. Van  2009 tot en met 2011 loopt het programma Vrijwillige inzet voor en door jeugd en 
gezin. Het wordt gefinancierd door het ministerie van VWS. In dit programma dat wordt 
uitgevoerd door ZonMw, wordt samengewerkt met MOVISIE en het Nederlands 
Jeugdinstituut. Het programma beoogt het samenleven en actief burgerschap rondom 
opvoeden en opgroeien een impuls te geven. Dit wordt ook wel genoemd: het versterken 
van de pedagogische civil society.  
 
 
21 
 

Vanaf 1 januari 2009 is naast het bellen met een vast toestel ook het bellen met een mobiele 
telefoon gratis geworden. Het ministerie van VWS heeft hier vanaf 2009 middelen voor 
beschikbaar gesteld. Met mobiel bellen kunnen jongeren zelf bepalen waar ze bellen. Dat 
komt de vertrouwelijkheid ten goede. Daar komt bij dat het aantal vaste telefoonlijnen en 
telefooncellen afneemt.  
 
Klachtrecht in de jeugdzorg 
 
84. Elke zorgaanbieder en bureau jeugdzorg moet een regeling treffen voor de behandeling van 
klachten. Hiervoor moet een onafhankelijke klachtencommissie worden ingesteld. Een 
jongere of zijn ouders kunnen zo klagen over gedragingen van personeel van de instelling. 
Bij het formuleren en inbrengen van de klacht kan men gratis advies krijgen van een 
vertrouwenspersoon. 
 
85. Door de Nationale ombudsman is in 2010 samen met een aantal bureaus jeugdzorg een 
handreiking “Goede klachtbehandeling in de jeugdzorg” opgesteld. Het is de bedoeling dat op 
deze wijze bij alle bureaus jeugdzorg een goede en gelijke klachtafhandeling plaatsvindt. 
 
Rechtsbijstand aan minderjarigen tijdens politieverhoren 
 
86. Er wordt hierbij verwezen naar de rapportage bij onderdeel VIII.Bi. 
 
Vergoedingen voor bijstand in mediation 
 
87. In 2009 is een wettelijke regeling ingevoerd voor de vergoeding van mediationbijstand aan 
rechtzoekenden. Hierdoor is de toegang tot een mediator aanzienlijk laagdrempeliger 
geworden voor rechtzoekenden die onder het bereik van de Wet op de rechtsbijstand vallen. 
In een zeer groot deel van de gevallen wordt mediation toegepast in echtscheidingszaken. 
Daarbij komen onder meer zaken aan de orde die van belang zijn voor kinderen van 
gehuwde (ex-)partners. Daarbij valt te denken aan zaken als het zorgvuldig regelen van 
kinderalimentatie en omgangsregelingen. Langs deze weg profiteren ook kinderen dus van 
de verbeterde toegang tot mediators. 
 
Rechtsbijstand bij Internationale kinderontvoering  
 
4
88. Het Wetsvoorstel Internationale kinderontvoering strekt tot verbetering van de positie van 
de direct betrokkenen in zaken van internationale kinderontvoering. Het wetsvoorstel ligt in 
2011 bij de Eerste Kamer. Voorgesteld wordt om de bevoegdheid van de Centrale autoriteit 
om de verzoeker in procedures op grond van de kinderontvoeringsverdragen in rechte te 
vertegenwoordigen af te schaffen. Zie hierover uitgebreider onder onderdeel V.H.  
 
 
IV. BURGERLIJKE RECHTEN EN VRIJHEDEN 
 
A. Artikel 7 Naam en Nationaliteit  
Wijzigen naam 
89. Met ingang van 1 september 2011 bedraagt het recht dat verschuldigd is om de naam van 
een minderjarige te wijzigen €835, -. De verhoging is ingevoerd vanwege het uitgangspunt 
dat diensten van de overheid kostendekkend moeten worden uitgevoerd (Stb.2011, 385).  
 
                                                           
4
 Kamerstukken II, 2009/10, 32.358, nr. 2. 
23 
 

Met deze wijziging wordt recht gedaan aan het gevoelen dat het maken van een onderscheid 
tussen erkenningen voor, bij of direct na de geboorte ongewenst is, terwijl door de 
voorgeschreven DNA-test bij de erkenning van oudere kinderen het gevaar van 
schijnerkenningen wordt beperkt. 
 
96. Met een andere wijziging van de Rijkswet op het Nederlanderschap, die op 1 oktober 2010 in 
werking is getreden, is een optie op verkrijging van de Nederlandse nationaliteit verschaft 
aan degenen die voor 1 januari 1985 zijn geboren uit een Nederlandse moeder en een niet-
Nederlandse vader (Stb. 2010, 242). De nieuwe regeling beoogt deze historische ongelijke 
behandeling van mannen en vrouwen in het nationaliteitsrecht beoogt te corrigeren. 
Nederland heeft verder ingestemd met de Aanbeveling van het Comité van Ministers van de 
Raad van Europa over de nationaliteit van kinderen. In een later stadium zal worden bezien 
in hoeverre het nodig is de Nederlandse wetgeving daarop aan te passen. 
 
 
B. Artikel 8 Recht op behoud / herstel identiteit 
 
97. Een belangrijk uitgangspunt van Nederland is dat „niet afkomst, maar toekomst telt‟. Dit 
houdt in dat er geen beleid meer wordt gevoerd op basis van herkomst. Integratie zal dan 
ook niet meer door specifiek beleid, gericht op afzonderlijke groepen, worden gerealiseerd, 
maar door algemene maatregelen die uitgaan van de verantwoordelijkheid van betrokkenen 
en van maatschappelijke instellingen. Het generieke beleid moet effectief zijn voor iedereen, 
dus ook voor migranten. Specifieke problemen moeten via reguliere instanties en reguliere 
maatregelen worden aangepakt. Of het nu gaat om vergroting van de arbeidsdeelname, 
verbetering van de taalbeheersing of het terugdringen van schooluitval, de overlast en 
criminaliteit. Het kabinet geeft gemeenten met de decentralisatie van de jeugdzorg en ander 
beleid op het gebied van onderwijs, werk en inkomen meer mogelijkheden voor maatwerk 
binnen het reguliere beleid. Het kabinet verwacht dat hierdoor ook migrantenjongeren meer 
kansen op participatie worden geboden. 
 
 
C. Artikel 13 Vrijheid van meningsuiting 
 
98. Vrijheid van meningsuiting is gecodificeerd in artikel 7 van de Nederlandse Grondwet (zie 
paragrafen 85 en 86 van het initiële rapport). Voorts is vrijheid van meningsuiting 
gecodificeerd in mensenrechtenverdragen waarbij Nederland partij is, zoals het Europees 
verdrag tot bescherming van de rechten van de mens en de fundamentele vrijheden (EVRM) 
en het Internationaal verdrag inzake burgerrechten en politieke rechten (IVBPR). 
 
99. In dit verband is artikel 10 van het EVRM in het bijzonder van belang. Ingevolge het eerste 
lid van die verdragsbepaling heeft een ieder het recht op vrijheid van meningsuiting. Dit 
recht omvat de vrijheid een mening te koesteren en de vrijheid om inlichtingen of 
denkbeelden te ontvangen of te verstrekken, zonder inmenging van enig openbaar gezag en 
ongeacht grenzen. De vrijheid van meningsuiting zoals vastgelegd in deze verdragsbepaling 
kan slechts worden beperkt indien is voldaan aan de eisen van artikel 10, tweede lid, van het 
EVRM.  
 
 
 
 
 
 
 
 
25 
 

107. In 2010 is een pilotproject gestart voor de ontwikkeling van een 
geschiktheidsinformatiesysteem met steun van het Ministerie van Onderwijs, Cultuur en 
Wetenschap. Dit systeem, met de naam Mediasm@rties, biedt een overzicht van 
kindermedia dat is afgestemd op de leeftijd van het kind. Ouders en kinderen kunnen er 
terecht voor informatie over de inhoud en geschiktheid van mediaproducten, zoals 
televisieprogramma's, (bioscoop)films, online games, videogames, apps en websites voor 
kinderen van anderhalf tot en met elf jaar. 
 
Bescherming tegen schadelijke informatie  
 
108. De audiovisuele media werken samen via het NICAM (Nederlands Instituut voor Classificatie 
van Audiovisuele Media) om audiovisuele producties een leeftijds- en inhoudsclassificatie 
mee te geven, voor televisie, bioscoop en dvd- en videodistributie. Zo zorgen de audiovisuele 
media zelf, in samenwerking met de overheid, voor de bescherming van de jeugd tegen 
schadelijk audiovisueel beeldmateriaal.  
 
109. In 2009 is er een nieuwe leeftijdscategorie toegevoegd aan de al bestaande categorieën in 
de Kijkwijzer, namelijk voor programma‟s geschikt voor kinderen tot negen jaar. Voor 
computergames voert het NICAM het PEGI-systeem (Pan European Game Information) uit. 
De bescherming van jeugdigen tegen (uitwassen op) internet kan het beste gebeuren op 
Europees niveau.  
 
110. De Kijkwijzer wordt binnen de Nederlandse mediasector breed gedragen en heeft inmiddels 
een grote naamsbekendheid opgebouwd; 95 procent van de ouders met kinderen tot 16 jaar 
was in 2009 bekend met Kijkwijzer en 92 procent van hen gaf aan de Kijkwijzer ook zelf te 
gebruiken. 
 
Mediabehoefte taalminderheden / Fries 
 
111. Het Uitvoeringsconvenant Friese Taal en Cultuur tussen de Ministers van Onderwijs, Cultuur 
en Wetenschap en Binnenlandse Zaken en Koninkrijksrelaties enerzijds en de provincie 
Friesland anderzijds is bedoeld om de Friese taal en cultuur stevig te verankeren in de 
Nederlandse samenleving en bevat ook afspraken over het Friestalige media-aanbod. Zo 
moet de Nederlandse Publieke Omroep elk jaar verplicht 37 uren Friestalige programma‟s 
aanbieden op de landelijke publieke zenders, waaronder in ieder geval 16 uur schooltelevisie. 
De regionale publieke omroep Omrop Fryslân verzorgt daarnaast programma-aanbod in het 
Fries voor de eigen regio. Omrop Fryslân heeft een aparte afdeling voor de jeugd, die diverse 
kindertelevisie- en radioprogramma‟s verzorgt, en een eigen website heeft onder de naam 
tjek.nl. 
 
Recht op inzage in en afschrift van bescheiden 
 
112. Voor medische dossiers zoals het digitaal dossier van de jeugdgezondheidszorg hebben op 
grond van de Wet geneeskundige behandelingsovereenkomst en de Wet bescherming 
persoonsgegevens, ouders en kinderen recht op inzage, afschrift, correctie en verwijdering 
(van delen) van het dossier. Ouders hebben dit recht zelfstandig tot hun kind 12 jaar is. 
Vanaf die leeftijd heeft het kind deze rechten zelfstandig. De Wgbo geeft ouders en kinderen 
naast genoemde rechten ook het recht op aanvulling. Alleen voor het recht op correctie geldt 
dat de ouders het recht hebben tot het kind 16 jaar is, waarna het kind dit recht heeft.  
 
113. De arts of verpleegkundige kan het recht van inzage, afschrift, correctie en verwijdering 
alleen weigeren als dat strijdig is met haar of zijn wettelijke zorgplicht voor het kind. De arts 
of verpleegkundige mag inzage bijvoorbeeld weigeren in het belang van de persoonlijke 
levenssfeer van het kind of een van de ouders, bijvoorbeeld bij echtscheiding.  
 
27 
 

In de gezondheidszorg 
 
120. Voor de medische dossiers van de jeugdgezondheidszorg geldt op grond van de Wgbo dat 
uitsluitend artsen, verpleegkundigen en assistenten die werkzaam zijn in de 
jeugdgezondheidszorg het dossier mogen inzien. Het dossier van een kind is alleen 
toegankelijk voor de arts of verpleegkundige die het kind in zorg heeft. Ouders hebben recht 
op inzage tot hun kind 12 jaar is. Kinderen hebben recht op zelfstandige inzage vanaf 12 
jaar. Ouders hebben dan geen inzagerecht meer, tenzij het kind daar toestemming voor 
geeft. In het belang van het kind en na toestemming van de ouder en/of het kind kunnen 
bevindingen uit het dossier worden gedeeld met andere artsen of verpleegkundigen. 
 
121. Het Digitaal Dossier Jeugdgezondheidszorg wordt uitsluitend gebruikt binnen de 
jeugdgezondheidszorg. Het is dus niet toegankelijk voor huisartsen, ziekenhuizen, scholen, 
gemeenten, jeugdzorg, politie, justitie of andere personen en instanties. Ook niet als zij bij 
de zorg voor het kind betrokken zijn. 
 
 
H. Artikel 37a  Foltering of andere onmenselijke of 
vernederende behandeling of straf van kinderen 
Kinderen en vrijheidsbenemende straffen en maatregelen 
122. Kinderen die tot een vrijheidsbenemende straf of maatregel zijn veroordeeld, worden in 
beginsel geplaatst in een justitiële jeugdinrichting. De rechtspositie van deze kinderen is 
stevig wettelijk verankerd. De rechten van kinderen die een in justitiële jeugdinrichting 
verblijven, zijn neergelegd in de Beginselenwet justitiële jeugdinrichtingen (Bjj) en 
regelgeving ter uitwerking daarvan, onder meer het Reglement justitiële jeugdinrichtingen 
(Rjj) en het Besluit tenuitvoerlegging jeugdstrafrecht 1994). Een wettelijk uitgangspunt van 
deze regeling is dat de tenuitvoerlegging van straf of maatregel in de jeugdinrichting ten 
dienste staat aan de opvoeding van de jeugdige (artikel 2 Bjj). 
 
5
123. De genoemde wet en de genoemde uitvoeringsregelingen, zijn in de periode waarover hier 
wordt gerapporteerd ingrijpend herzien. Aanleiding was het rapport «Veiligheid in justitiële 
jeugdinrichtingen: opdracht met risico‟s» in september 2007. Hierin deden de Inspectie 
Jeugdzorg, de Inspectie voor de Gezondheidszorg, de Inspectie van het Onderwijs en de 
Inspectie voor de Sanctietoepassing gemeenschappelijk aanbevelingen tot verbetering van 
de veiligheid en kwaliteit in inrichtingen. De aanbevelingen hadden betrekking op de 
preventie en beheersing van agressie en geweld in de inrichtingen, het bejegeningsklimaat, 
opvoeding en behandeling, en de deskundigheid van het personeel.  
 
124. Uit het eindrapport van de gezamenlijke inspecties, drie jaar na het rapport „Veiligheid in 
justitiële jeugdinrichtingen: opdracht met risico‟s‟, blijkt dat alle justitiële jeugdinrichtingen 
beschikken over de voorwaarden om een veilig leef-, behandel- en werkklimaat te bieden. In 
géén van de justitiële jeugdinrichtingen is er nog sprake van een ernstig risico op de 
6 7
onderzochte leefgebieden , aldus de gezamenlijke inspecties . Enkele van de doorgevoerde 
wettelijke wijzigingen, worden hieronder kort uiteengezet: 
 
 
                                                           
5
 Wet van 13 december 2010 tot wijziging van de Beginselenwet justitiële jeugdinrichtingen, het Wetboek van Strafrecht, het Wetboek 
van Strafvordering en enige andere wetten, in verband met de aanpassing van de tenuitvoerlegging van vrijheidsbenemende 
jeugdsancties, (Stb. 2010, 818), Kamerstukken 31 915. In werking treding per 1 juli 2011 (Stb. 2011, 296).  
6
 Vg. Kamerstukken I, 2010/11, 31 915, E, blz. 4 
7
 Veiligheid in justitiële jeugdinrichtingen: risico‟s aangepakt maar kwetsbaar” van de Inspectie jeugdzorg, de Inspectie van het 
Onderwijs, de Inspectie voor de Gezondheidszorg en de Inspectie voor de Sanctietoepassing, september 2010; 
www.inspectiejeugdzorg.nl. 
29 
 

Nachtdetentie 
Met de wet is daarnaast een basis gegeven voor nachtdetentie tijdens voorlopige hechtenis. 
Ook hiermee wordt het uitgangspunt dat vrijheidsbeneming ultimum remedium is, versterkt. 
Ingevolge artikel 493 Sv moet de rechter nagaan of een voorlopige hechtenis kan worden 
geschorst. Daarbij kunnen voorwaarden worden gesteld aan het gedrag van de verdachte. 
Het is daarbij ook mogelijk om nachtdetentie op te leggen. Het doel hiervan is een 
schoolcarrière van het kind niet te onderbreken. Ook wordt hiermee voorkomen dat een 
werkend kind door de detentie een werkplek verliest.  
Uitsluiting levenslange gevangenisstraf  
125. Per 1 februari 2008 is de mogelijkheid om aan jeugdigen een levenslange gevangenisstraf op 
12
te leggen uitgesloten . Daarmee is uitvoering gegeven aan de daartoe strekkende 
aanbeveling 78, onder c en de eerdere aanbevelingen van het Comité hieromtrent. Hoewel – 
gelet op de Nederlandse rechtspraktijk – in feite sprake was van een theoretische 
mogelijkheid, is hierbij ter voldoening aan genoemd verdrag bepaald dat een levenslange 
13
gevangenisstraf voor deze gevallen uitdrukkelijk wettelijk is uitgesloten . 
 
V. GEZIN EN ANDERE VORMEN VAN ZORG 
 
Inleiding  
 
126. Nederland telde op 1 januari 2010, 3,93 miljoen kinderen en jongeren (leeftijd 0-20 jaar) op 
een totale populatie van 16,7 miljoen. Zij vormen daarmee 23,7 procent van de totale 
bevolking. De meeste kinderen in Nederland leven samen met twee ouders. Echter, het 
aantal eenoudergezinnen stijgt. Op 1 januari 2011 had bijna 20 procent van alle gezinnen 
met kinderen één ouder. De meeste daarvan zijn alleenstaande moeders, maar het aantal 
alleenstaande vaders is groeiende. 
 
A. Artikel 5 Begeleiding van het Kind door de Ouders 
 
In de rapportageperiode zijn de mogelijkheden voor ouders ten aanzien van de begeleiding van 
hun kind verruimd: 
Gezag 
127. In het gewijzigde artikel 253c van Boek 1 BW is geregeld dat de tot het gezag bevoegde 
vader de mogelijkheid heeft om, als de moeder het gezag niet gezamenlijk met hem wil 
uitoefenen, de rechter te verzoeken hem samen met de moeder met het gezag te belasten. 
Een verzoek als hier bedoeld wordt volgens de nieuwe wettelijke regeling (zie art. 1:253c, 
tweede lid) in beginsel toegewezen. De rechter wijst het verzoek slechts af als er een 
onaanvaardbaar risico bestaat dat het kind bij gezamenlijk gezag klem of verloren zou raken 
tussen de ouders en niet te verwachten is dat hierin binnen afzienbare termijn verbetering 
komt of wanneer het anderszins noodzakelijk is in het belang van het kind om het verzoek af 
te wijzen.  
 
 
                                                           
12
 Wet van 20 december 2007, tot wijziging van het Wetboek van Strafrecht, het Wetboek van Strafvordering en de Wet op de jeugdzorg 
met het oog op verruiming van de mogelijkheden tot gedragsbeïnvloeding van jeugdigen (gedragsbeïnvloeding jeugdigen),  (Stb. 2007, 
575).  
13
 Kamerstukken II 2005/06, 30 332, nr. 3, blz. 19 
 
31 
 

Centra voor Jeugd en Gezin  
 
134. In de verslagperiode zijn in het overgrote deel van de Nederlandse gemeenten zogenoemde 
Centra voor Jeugd en Gezin (CJG) tot stand gekomen. De ondersteuning en hulp die het CJG 
biedt, is zo veel mogelijk gericht op het versterken van de gewone opvoeding, de eigen 
kracht en autonomie van kinderen en hun ouders. Kinderrechten zijn het best gediend bij 
een beleid dat uitgaat van kansen en mogelijkheden. De overheid stimuleert daarom 
kinderen hun talenten goed te gebruiken. Als kinderen zorg en ondersteuning nodig hebben, 
moet deze adequaat en tijdig worden geleverd. 
 
135. De CJGS‟s zijn een laagdrempelige en herkenbare plek waar kinderen, jongeren en hun 
ouders terecht kunnen voor informatie, advies en ondersteuning over opgroeien en 
opvoeden. Belangrijke doelen zijn: tijdig advies en ondersteuning aan ouders (preventie), in 
de directe sociale omgeving én verbeterde samenwerking tussen instanties.  
 
136. Het CJG bundelt de taken rond preventieve gezondheidszorg, opvoedondersteuning én hulp 
en begeleiding aan gezinnen. Het CJG wordt in het nieuwe jeugdstelsel de front-office voor 
alle zorg voor jeugd. Een voor kinderen, jongeren en ouders herkenbare ingang vanuit welk 
punt ouders en jeugdigen alle ondersteuning kunnen bereiken. Medewerkers van het CJG 
werken niet alleen vanuit de inlooppunten van het CJG, maar gaan ook met kinderen en 
ouders in gesprek op scholen, buurthuizen, kinderdagverblijven en consultatiebureaus. De 
ambitie is dat goed geschoolde professionals de meeste hulpvragen van jeugdigen en ouders 
direct beantwoorden, al dan niet na consultatie van collega´s binnen of buiten het CJG. Als 
blijkt dat meer specialistische hulp nodig is, wordt die via het CJG ingeschakeld. 
Professionals van het CJG hebben ook de taak om vermoedens van kindermishandeling te 
signaleren, hulp te bieden of een melding maken zodat nader onderzoek kan plaatsvinden. 
De CJG‟s werken intensief samen met scholen in zogenoemde interdisciplinaire Zorg en 
Adviesteams (ZAT‟s) om de zorg in en op de scholen te verbeteren. 
 
137. Met het Opvoeddebat is in 2009 en 2010 een impuls gegeven aan het bespreekbaar maken 
van opvoeding en het organiseren van bijeenkomsten met ouders en andere opvoeders. Het 
Opvoeddebat is gevoerd langs drie lijnen:  
- de Opvoedestafette om regionale initiatieven tot ontplooiing te brengen en te stimuleren. 
Vanuit de Opvoedestafette zijn 20 opvoeddebatten door het hele land ondersteund en 
gevolgd. Deelnemers waren ouders, professionals en jongeren. De debatten werden 
lokaal ingevuld: de ene gemeente koos voor een «week van de opvoeding», bestaande 
uit meerdere activiteiten, een andere gemeente koos voor één specifieke debatdag. Alle 
kennis en ervaring is gebundeld in de digitale inspiratiebundel (www.opvoeddebat.nl); 
- Landelijke aandacht voor opvoeding bestaande uit: diverse onderzoeken, landelijke 
bijeenkomsten, de website www.opvoeddebat.nl en het genereren van publiciteit rond 
het thema opvoeden. het Online Opvoeddebat, gestart in februari 2010 met thema‟s, 
opiniepeilingen en stellingen om zoveel mogelijk burgers te betrekken bij het 
Opvoeddebat. Het Online Opvoeddebat was een klein jaar actief en trok maandelijks 
gemiddeld 6.000 bezoekers.  
 
138. In opvolging van het opvoeddebat is van 10-17 oktober 2011 de Week van de Opvoeding 
georganiseerd. Overal in het land organiseren lokale en regionale organisaties activiteiten 
voor ouders, opvoeders, kinderen en jongeren. Zij krijgen daarbij volop kans om nieuwe 
opvoedinformatie op te doen en alledaagse opvoedvragen met elkaar te delen. De Week van 
de Opvoeding wordt deze kabinetsperiode voortgezet.  
 
 
 
 
 
33 
 

146. Daarnaast worden de mogelijkheden voor aanpassing van de arbeidsduur verruimd. Zo 
wordt het onder andere mogelijk om voor een bepaalde periode (bijvoorbeeld voor één jaar) 
aanpassing van het aantal arbeidsuren (meer of minder) te vragen. Het wetsvoorstel 
voorziet bovendien in een uitbreiding van het bevallingsverlof in geval van ziekenhuisopname 
van het kind. Voor zover die opname langer duurt dan een week, wordt het bevallingsverlof 
verlengd, tot een maximum van 10 weken 
 
C. Artikel 9 Scheiding van het kind van de ouders en recht op 
omgang 
  
Ontwikkelingen op niveau van beleid en regelgeving 
Jeugdbeschermingsmaatregelen 
Programma Beter beschermd  
 
147. In 2005 is het programma Beter Beschermd van start gegaan om de kwaliteit van de 
jeugdbescherming te vergroten: jeugdigen moeten snel en effectief worden beschermd. In 
het programma Beter Beschermd is gewerkt aan een verbetering van de jeugdbescherming 
op drie terreinen: 
 
- De verbetering van het methodisch handelen van de (gezins)voogdijmedewerkers, door 
middel van speciaal toegesneden effectieve methodische handelswijzen voor de uitvoering 
van de ondertoezichtstelling (OTS) en de voogdij. 
- De verbetering van de samenwerking tussen de partners binnen de 
jeugdbeschermingsketen, zodat de besluitvorming over de veiligheid van het kind snel 
maar zorgvuldig plaatsvindt (parallel werken); resulterend in een aanzienlijke verkorting 
van de doorlooptijd van de keten.  
- Het wetsvoorstel herziening kinderbeschermingsmaatregelen. 
 
148. In 2008 zijn met de ketenpartners afspraken gemaakt over de invoering hiervan. De 
resultaten van het programma Beter Beschermd: 
 
- Invoering van de nieuwe methode OTS (‘deltamethode’).  
Er is een nieuwe methode voor de ondertoezichtstelling ontwikkeld. Voor deze nieuwe 
methode is een caseload van 1 op 15 afgesproken (gemiddeld 83 uur per cliënt op 
jaarbasis). Medio 2009 zijn alle gezinsvoogden opgeleid in de deltamethode en wordt 
binnen de bureaus jeugdzorg conform de deltamethode gewerkt. 
 
- Er is een nieuwe methode voor de uitvoering van de voogdij ontwikkeld. Op 14 
januari 2008 is: „Verschoven Gezag‟ opgeleverd, het theoretisch document voor de 
voogdijmethode. Kernpunten hiervan zijn: voogdijkinderen worden bij voorkeur in 
pleeggezinnen worden geplaatst en pleegouders nemen op termijn de voogdij op zich. 
 
- De doorlooptijd van de gehele jeugdbeschermingsketen is aanzienlijk omlaag 
gebracht. In 2005 was sprake van een doorlooptijd van circa 300 dagen vanaf het 
moment dat geconstateerd werd dat een zaak beschermingswaardig was, tot het moment 
dat de kinderrechter een beschermingsmaatregel uitsprak. Medio 2010 was sprake van 
een gemiddelde doorlooptijd van circa 90 dagen. De snelle werkwijze in de 
jeugdbeschermingsketen wordt ondersteund door een verbeterde informatievoorziening in 
de keten. 
 
 
 
 
35 
 

Buiten de reguliere bezoektijden is er minimaal vier keer per jaar gelegenheid tot een 
speciaal ouder-kind bezoek, waarvoor speciale activiteiten binnen de inrichtingen worden 
georganiseerd. 
 
- Ook hebben alle inrichtingen kindvriendelijke maatregelen doorgevoerd, zoals het 
aanpassen van de ruimte waar het ouder-kind bezoek plaatsvindt en is er een 
contactpersoon aangesteld waar gedetineerden met vragen over de omgang met kinderen 
terecht kunnen. 
 
- Er wordt op dit moment in het kader van het project „Betere Start‟ proefgedraaid met een 
interventie voor gedetineerde moeders gericht op opvoedingsondersteuning tijdens de 
detentie en in de eerste fase daarna. 
 
- In alle Penitentiaire Inrichtingen worden onderdelen van de zogenoemde „kindcheck‟ 
uitgevoerd. Dat betekent dat ruim voor de ingangsdatum van de detentie wordt nagegaan 
of de betrokkene verantwoordelijk is voor de verzorging en opvoeding van minderjarige 
kinderen en wordt gezorgd voor adequate opvang. Om zo nodig maatregelen te kunnen 
treffen. De gedetineerde ontvangt voorafgaand aan de detentie informatie over de 
instanties waar, indien nodig, een beroep op gedaan kan worden voor de opvang van 
kinderen.  
 
Maatregelen op het gebied van ondersteuning en hulpaanbod bij echtscheiding 
en relatieproblemen 
 
152. In de nota Gezinsbeleid 2008 “De kracht van het gezin” heeft het kabinet de ondersteuning 
voor ouders en kinderen in (dreigende) scheidingssituaties als belangrijk aandachtspunt 
benoemd. Hiertoe zijn acties ingezet om de schadelijke gevolgen van scheiding en 
relatieproblemen tussen ouders voor de betrokken kinderen zoveel mogelijk te beperken: 
 
- Op basis van het door het Nederlands jeugdinstituut geïnventariseerde 
relatieondersteunend hulpaanbod voor ouders en kinderen is een handreiking voor Centra 
voor Jeugd en Gezin, professionals en gemeenten ontwikkelt. Deze handreiking is bedoeld 
om te bevorderen dat vanuit Centra voor Jeugd en Gezin aandacht is voor ouders en hun 
relatie, en relatieondersteunend aanbod op lokaal niveau gericht wordt ingezet. 
- Op basis van de ervaringen van vijf jeugdzorginstellingen met begeleide omgang wordt 
onder de noemer 'Ouderschap blijft' in samenwerking met het Nederlands Jeugdinstituut 
een methodiek voor omgangsbegeleiding ontwikkeld. Het belang van het kind en het recht 
op omgang met beide ouders staat daarbij centraal. De methodiek is bedoeld voor ouders 
die lichte hulp nodig hebben bij een Centrum voor Jeugd en Gezin, maar ook voor ouders 
die begeleiding opgelegd hebben gekregen door de rechter of bureau jeugdzorg. 
- Bestaande werkwijzen voor geïndiceerde omgangsbegeleiding worden verder ontwikkeld en 
er komen nieuwe modules voor lokale, laagdrempelige hulp. Medio 2012 komt de 
methodiek beschikbaar voor organisaties die te maken hebben met kinderen en ouders in 
en na een echtscheiding, zoals jeugdzorginstellingen, Centra voor Jeugd en Gezin 
algemeen maatschappelijk werk en jeugdgezondheidszorg.  
 
D. Artikel 10 Gezinshereniging 
 
153. Om in aanmerking te komen voor gezinshereniging dienen minderjarige vreemdelingen 
onder meer te voldoen aan een wettelijk criterium, inhoudende dat zij feitelijk moeten 
behoren tot het gezin van de ouder(s). In het beleid wordt ten aanzien van deze groep voor 
de invulling van dit wettelijke criterium voortaan nauwer aangesloten bij het begrip familie- 
en gezinsleven („family life‟) in artikel 8 van het Verdrag tot bescherming van de rechten van 
de mens en de fundamentele vrijheden (hierna: EVRM). 
 
37 
 

161. Het LBIO treedt in procedures inzake internationale alimentatie in eigen naam op. Van het 
LBIO wordt in verzoekschriftprocedures geen griffierecht geheven. Het LBIO brengt met 
betrekking tot gevoerde procedures aan een buitenlandse verzoeker geen gemaakte kosten 
in rekening. De artikelen 14, derde lid, van het verdrag en 44, derde lid, van de verordening 
kunnen overeenkomstig de onder het Verdrag van New York bestaande praktijk worden 
toegepast. De verzoeker wordt in staat gesteld de zaak aanhangig te maken zonder 
rechtsbijstand (in de zin van procesvertegenwoordiging door een rechtsbijstandverlener) 
omdat de centrale autoriteit, het LBIO, zelf kosteloos de noodzakelijke diensten verricht.  
 
 
F. Artikel 20  Kinderen die tijdelijk of blijvend buiten het gezin 
waartoe zij behoren leven 
 
Jeugdzorg / zorgaanbod 
 
162. Jeugdzorg is bedoeld voor kinderen tot 18 jaar met ernstige opvoedings- en 
opgroeiproblemen en voor hun ouders of opvoeders. Bureau Jeugdzorg is de centrale 
toegang tot de geïndiceerde jeugdzorg. Bureau jeugdzorg beoordeelt de (aard en ernst van 
de) problemen met opgroeien en opvoeden, en stelt vast welke zorg de cliënt nodig heeft. 
Als hulpverlening op lokaal niveau mogelijk is, is de cliënt daarop aangewezen en is 
ondersteuning bij het verkrijgen van die hulp nodig. In de andere gevallen, wanneer er 
sprake is van complexere problematiek, kan de cliënt wettelijk aanspraak maken op de zorg 
die bureau jeugdzorg in een indicatiebesluit heeft vastgesteld. Bureau jeugdzorg is tevens de 
toegang tot de geestelijke gezondheidszorg voor jeugdigen (jeugd-ggz) en de zorg voor licht 
verstandelijk gehandicapte jeugdigen (jeugd-lvg). 
 
163. In de wet is vastgelegd dat een jeugdige een recht op zorg heeft. Om dit recht te kunnen 
waarborgen is in de praktijk voldoende behandel- en opvangcapaciteit nodig om onnodig 
lange wachttijden te voorkomen. Het kabinet vindt een toegankelijke jeugdzorg van groot 
belang. In 2008 en 2009 is er incidenteel door Rijk en provincies 100 miljoen geïnvesteerd 
om de wachtlijsten weg te werken. In 2010 en 2011 is het Rijk met provincies 
overeengekomen dat aan alle kinderen tijdig de noodzakelijke zorg wordt geboden.  
 
164. Jeugdzorgaanbieders moeten het indicatiebesluit van Bureau Jeugdzorg realiseren door een 
passend hulpverleningsplan te bieden. Op dit moment zorgt de provincie ervoor dat dit 
mogelijk is, door voldoende aanbod te plannen en te financieren. Het aanbod moet 
aansluiten op de behoeften van kinderen. Binnen de hulpverlening bestaat er een breed scala 
aan zorgvoorzieningen, zorg aan jeugd is tenslotte maatwerk. Het aanbod bestaat globaal uit 
ambulante hulp, daghulp, residentiële hulpvoorzieningen en pleegzorg. 
 
165. Bij ambulante hulp wordt hulp verleend in de eigen omgeving door ondersteuning bij het 
opvoeden en opgroeien. De ambulante hulpverlener begeleidt zowel de jeugdige als de 
ouders. Bij daghulp gaat een jeugdige overdag, naast school, naar een voorziening van een 
jeugdzorgaanbieder. Dat kan bijvoorbeeld omdat het een jeugdige helpt om in een groep 
met leeftijdsgenoten te leren omgaan met moeilijke situaties en gevoelens. Op de daghulp 
wordt onder begeleiding van hulpverleners geoefend met gedrag in verschillende situaties. 
Dit kan in groepsverband of individueel.  
 
166. Residentiële jeugdzorg is hulpverlening waarbij kinderen en jongeren van nul tot achttien 
jaar, op vrijwillige of gedwongen basis, (tijdelijk) dag en nacht buiten hun eigen omgeving 
verblijven. Het gaat hierbij onder meer om leefgroepen, woongroepen en gezinsgroepen. Het 
individuele recht op vormen van jeugdzorg leidt er toe dat ouders en professionele 
opvoeders eerder dan nodig zoeken naar oplossingen voor opvoed- en opgroeiproblemen 
buiten bestaande leefmilieus. Het huidige recht op zorg draagt hierdoor bij aan overbelasting 
van de sector, bureaucratie en lange wachttijden.  
39 
 

Uit onderzoek is gebleken dat jeugdigen voordat ze in de Jeugdzorg Plus terecht komen 
vrijwel allemaal al eerder in behandeling zijn geweest. In die behandeling hebben zij 
gemiddeld zes breuken gehad. Bovendien blijkt dat de groep jeugdigen die wordt 
opgenomen in de Jeugdzorg Plus weinig verschil vertoont met de groep die terecht komt in 
een justitiële jeugdinrichting. 
 
174. Jeugdzorg Plus is een zeer zware vorm van jeugdzorg waarbij de vrijheden van de jeugdigen 
worden ingeperkt. Binnen vijf jaar moet de Jeugdzorg Plus een integraal onderdeel uitmaken 
van de jeugdzorg. Plaatsing in een gesloten setting is dan één van de mogelijkheden om 
jeugdigen met zware gedragsproblemen te behandelen. Het is niet het eindpunt en niet het 
beginpunt maar een onderdeel van de zorg aan de individuele jeugdige. Om dit te 
bewerkstelligen wordt in de komende jaren fors ingezet op de ontwikkeling van 
zorgtrajecten, kwaliteit en effectieve methoden.  
 
175. Jeugdzorg Plus is nu nog een aparte vorm van jeugdzorg met een financiering en aansturing 
door het Rijk die verschilt van de open jeugdzorg. Onder het nieuwe stelsel zal de 
verantwoordelijkheid voor zowel de open jeugdzorg als de Jeugdzorg Plus onder de 
verantwoordelijkheid van de gemeenten worden gebracht (Zie Hoofdstuk VI.C. Sociale 
Zekerheid en Jeugdzorg).  
 
Kwaliteit 
 
176. De zorg moet goed zijn en aan bepaalde inhoudelijke voorwaarden voldoen. De kwaliteit van 
zorg kan op verschillende niveaus worden gewaarborgd en verbeterd, namelijk op het niveau 
van cliënten, beroepsbeoefenaren, interventies en jeugdzorgorganisaties. Afhankelijk van de 
ingewikkeldheid van aangeboden diensten en het belang dat burgers aan deze diensten 
hechten, worden beroepen geprofessionaliseerd. Beroepsbeoefenaren moeten zich 
registreren en vallen onder een tuchtrecht dat het handelen, beoordeelt aan de hand van de 
ethische code van de beroepsgroep, zo mogelijk aangevuld met state of the art handelen 
zoals neergelegd in richtlijnen.  
 
177. Om de kwaliteit van jeugdzorgorganisaties te verbeteren zijn benchmarks ontwikkeld en 
maken deze organisaties gebruik van prestatie-indicatoren voor input, throughput en output 
en minder voor de moeilijk meetbare outcome. Ook wordt geïnvesteerd in de effectiviteit van 
interventies. Voor het gehele systeem geldt dat de Inspectie Jeugdzorg de rol heeft van stok 
achter de deur. De inspectie gebruikt indicatoren over de jeugdzorgorganisaties om te 
bepalen waar en wanneer zij haar bevoegdheden voor onderzoek inzet.  
 
Haags Kinderbeschermingsverdrag 
 
178. Op 31 januari 2011 heeft het Koninkrijk der Nederlanden voor het Europese deel en voor het 
Caribische deel (de eilanden Bonaire, Sint Eustatius en Saba) en voor Curaçao het Haags 
17
Kinderbeschermingsverdrag 1996 geratificeerd dat per 1 mei 2011 van kracht is geworden. 
Doel is om een goede samenwerking te bereiken ten aanzien van internationale bescherming 
van kinderen. Hiermee wordt aangesloten bij artikel 11, tweede lid, van het IVRK. 
 
179. De Centrale autoriteit voor het Europese en Caribische deel is het Ministerie van Veiligheid en 
Justitie. De Centrale autoriteit voor Curaçao is het Ministerie van Justitie. Momenteel wordt 
met de betrokken organisaties gewerkt aan een plan voor de uitvoering van dit verdrag. In 
juni 2011 is de Special Commission van de Haagse Conferentie voor Internationaal 
Privaatrecht bezocht in verband met de bespreking van een concept-handboek ten behoeve 
van de uitvoering van dit verdrag. 
 
                                                           
17
 Voluit: `Verdrag inzake de bevoegdheid, het toepasselijk recht, de erkenning, de tenuitvoerlegging en de samenwerking op het gebied 
van ouderlijke verantwoordelijkheid en maatregelen ter bescherming van kinderen: ‟s-Gravenhage, 19 oktober 1996‟. 
41 
 

187. Waar mogelijk zijn adviezen uit het rapport van de Commissie Kalsbeek direct overgenomen 
om het adoptieproces te verbeteren. Zo is een speciale adviseur aangesteld die zorg draagt 
voor internationale samenwerking en verbetering van de informatiepositie bij het 
waarborgen van de regels van het Haags Adoptieverdrag. Er is een snellere procedure 
ontwikkeld bij de Immigratie- en Naturalisatiedienst voor de afgifte van de vereiste 
documenten om Nederland in te kunnen reizen. Samen met het ministerie van 
Volksgezondheid Welzijn en Sport is geïnvesteerd in betere nazorgmogelijkheden voor 
geadopteerden en adoptiefouders.  
 
188. Bij Wet van 6 juli 2011 tot wijziging van de Wet opneming buitenlandse kinderen ter adoptie 
in verband met het invoeren van een tijdelijke regeling op grond waarvan adoptiefouders een 
tegemoetkoming kan worden verleend in de gemaakte kosten met betrekking tot 
interlandelijke adoptie (Stb. 2011, 370) is geregeld dat adoptiefouders in geval van 
interlandelijke adoptie een tegemoetkoming in de kosten van de adoptie ter hoogte van 
€3700,- ontvangen. De regeling geldt met betrekking tot kinderen die zijn geadopteerd 
tussen 1 januari 2009 en 1 januari 2013. 
 
189. In gevallen waarin bekend is geworden dat er sprake is van illegale adoptie wordt tegen de 
adoptiefouders opgetreden. Dat is in de afgelopen jaren ook diverse keren gebeurd. Vanaf 
2007 zijn de contacten van de Centrale Autoriteit met centrale autoriteiten van andere 
zendende en ontvangende landen geïntensiveerd. Op basis van de geïntensiveerde contacten 
wordt de beslissing tot opschorting van de adoptieprocedures beoordeeld. 
 
190. Ten aanzien van de 'zwakke adopties' is het in zijn algemeenheid beleid in Nederland dat 
alleen met landen van herkomst wordt gewerkt die instemmen met de omzetting van de 
'zwakke adoptie' in hun eigen land naar een 'sterke adoptie' in Nederland door een 
rechterlijke uitspraak. Op deze wijze geeft Nederland uitvoering aan de bepalingen zoals 
opgenomen in het Haags Adoptieverdrag en aanbeveling 46. Bij een zwakke adoptie 
verkrijgen de adoptiefouders wel familierechtelijke betrekkingen met het kind, maar worden 
de familierechtelijke betrekkingen met de oorspronkelijke ouders niet verbroken. Bij een 
sterke adoptie worden de familierechtelijke betrekkingen met de oorspronkelijke ouders wel 
verbroken en heeft het kind alleen met zijn adoptiefouders familierechtelijke betrekkingen. 
 
Interlandelijke Adoptiecijfers 
 
 
In Nederlandse gezinnen opgenomen kinderen 
 
Jaartal    2006  2007  2008 2009 2010 
 
Aantal kinderen   816  782 767 682 705 
 
 
 
 
Europees Verdrag inzake de adoptie van kinderen (herzien) 
191. Nederland heeft dit Verdrag op 30 november 2009 ondertekend en in 2011 geratificeerd. Het 
Verdrag beoogt waarborgen vast te leggen die ervoor zorgen dat adopties, ook die niet onder 
het Haags Adoptieverdrag vallen, in het belang van het kind plaatsvinden. In dit Verdrag is 
een bewaartermijn van de adoptiedossiers opgenomen van ten minste 50 jaar. In de huidige 
Nederlandse wet bedraagt deze termijn nog 30 jaar. Het Verdrag zal gelden voor zowel het 
Europese als het Caribische deel van het Nederlands Koninkrijk, Aruba, Curaçao en Sint 
Maarten. 
 
 
43 
 

Wetsvoorstel 
 
198. Om de verkorte procedure te kunnen verwezenlijken is concentratie van rechtspraak 
ingevoerd: alleen de rechtbank Den Haag behandelt de teruggeleidingsprocedures. Daartoe 
is per 1 januari 2012 de Uitvoeringswet gewijzigd (Kamerstukken 32 325). Hierin wordt 
tevens geregeld dat de procesvertegenwoordiging niet meer plaatsvindt door de Centrale 
autoriteit, maar door de advocatuur. Ten slotte is ook de cassatie beperkt tot cassatie in het 
belang der wet. 
 
Geen procesvertegenwoordiging door Staat bij internationale kinderontvoering  
 
199. Tot 1 januari 2012 trad de Centrale autoriteit (het onderdeel van het ministerie van 
Veiligheid en Justitie dat verantwoordelijk voor de uitvoering van het Haags 
Kinderontvoeringsverdrag 1980) nog op als procesvertegenwoordiger namens de 
buitenlandse partner wanneer een kind door de Nederlandse partner naar Nederland is 
ontvoerd. In de nieuwe situatie verwijst de Centrale autoriteit de buitenlandse partner voor 
het vinden van een advocaat naar het Centrum Internationale Kinderontvoering of de Raad 
voor Rechtsbijstand. 
 
200. Met de gewijzigde wet wordt tegemoetgekomen aan de bezwaren van Nederlandse ouders 
die betrokken waren in teruggeleidingszaken. Hun kritiek richt zich op het feit dat de 
Centrale autoriteit niet alleen een procesvertegenwoordigende taak heeft, maar ook de 
verplichting heeft om alle passende maatregelen te nemen om te verzekeren dat het kind 
vrijwillig wordt teruggegeven of een schikking in der minne wordt bereikt. Dit kan leiden tot 
verwarring en wantrouwen bij de ouder die het kind (ongeoorloofd) heeft overgebracht of 
achterhoudt.  
 
201. Daarnaast is het bezwaar geuit dat het feit dat de Centrale autoriteit (de Staat) tegen een 
staatsburger procedeert. Bovendien kan het feit dat de Centrale autoriteit de verzoekende 
ouder in rechte vertegenwoordigt, in strijd komen met de gelijkwaardigheid van 
procespartijen. Invoering van de gewijzigde wet betekent dat de uitvoeringspraktijk in 
Nederland voortaan overeenkomt met de situatie in verreweg de meeste andere landen die 
partij zijn bij het Haags Kinderontvoeringsverdrag. 
 
Cijfers internationale kinderontvoering 
 
202. In 2009 heeft de Centrale autoriteit met betrekking tot het Haags Kinderontvoeringsverdrag 
in totaal 172 verzoeken in behandeling genomen. Daarvan hadden 27 verzoeken betrekking 
op een internationale omgangsregeling en zagen 145 verzoeken op internationale 
kinderontvoering. Genoemde ontvoeringszaken waren verdeeld in 42 inkomende zaken en 
103 uitgaande zaken. Van de 42 inkomende ontvoeringszaken zijn op de peildatum 40 zaken 
(circa 95%) afgerond, van de 103 uitgaande zaken zijn 78 verzoeken (circa 75%) afgerond. 
Bij de 172 verzoeken waren in totaal 242 kinderen betrokken. Van 145 
teruggeleidingsverzoeken bleken er 14 geen betrekking te hebben op kinderontvoering in de 
zin van het Haags Kinderontvoeringsverdrag.  
 
203. In 2010 heeft de Centrale autoriteit in totaal 174 verzoeken in behandeling genomen. 
Daarvan hadden 24 verzoeken betrekking op een internationale omgangsregeling en zagen 
150 verzoeken op internationale kinderontvoering. Genoemde ontvoeringszaken waren 
verdeeld in 54 inkomende verzoeken en 96 uitgaande verzoeken. Van de 54 inkomende 
ontvoerings-zaken zijn op de peildatum 27 zaken (50%) afgerond, van de 96 uitgaande 
zaken zijn 53 verzoeken (circa 55%) afgerond.  
 
45 
 

210. Hoofdonderdelen van het  Actieplan 2008 – 2010 waren:  
- Regionale aanpak kindermishandeling uitgevoerd door 35 centrumgemeenten 
- Publiekscampagne gericht op bewustwording en handelen 
- Invoeren van de wet meldcode kindermishandeling en huiselijk geweld 
e
- Kennisontwikkeling oa.2 Prevalentieonderzoek Kindermishandeling 
- Vermindering doorlooptijden Advies- en Meldpunt Kindermishandeling en Raad voor de 
Kinderbescherming. 
Belangrijkste accenten in het actieplan lagen om het signaleren en stoppen van 
kindermishandeling.  
 
211. Belangrijk onderdeel van het Actieplan betrof het uitrollen van de Regionale Aanpak 
Kindermishandeling over Nederland, waarvoor de 35 centrumgemeenten financieel zijn 
ondersteund door het Rijk. Er zijn samenwerkingsverbanden gerealiseerd tussen alle 
betrokken partijen in de keten voor de aanpak van kindermishandeling, een handelingsplan 
en een scholingsplan. Eind 2010 hadden 25 regio‟s de regionale aanpak geïmplementeerd. 
Voor een goede inbedding en de afronding door de overige tien regio‟s hebben de gemeenten 
in 2011 nog aanvullend financiële ondersteuning gekregen. Voor de komende jaren is het 
van belang om de aandacht voor de aanpak van kindermishandeling op regionaal en lokaal 
niveau vast te houden en goed te verankeren.  
 
212. Via de regionale aanpak kindermishandeling is geïnvesteerd in de ketenaanpak binnen de 
regio‟s. In dit kader zijn veel goede initiatieven ondernomen op het gebied van scholing, 
afspraken over handelen en samenwerking. Onderdeel van de keten is inzetten op preventie. 
Hier is op verschillende manieren invulling aan gegeven. Soms is gekozen in te zetten op 
risico-factoren,  aansluiten met de aanpak van kindermishandeling bij de Centra voor Jeugd 
en Gezin waar opvoedondersteuning geboden wordt en in andere regio‟s zijn specifieke 
interventies geïmplementeerd. Goede voorbeelden zullen verspreid worden onder alle 
gemeenten.  
 
213. Door duurzame verankering in het lokale jeugd- en veiligheidsbeleid blijft aandacht voor de 
aanpak van kindermishandeling gewaarborgd en wordt op lokaal niveau vormgegeven aan 
het voorkomen, signaleren, stoppen en beperken van de schade van kindermishandeling.  
 
214. De Staatssecretaris van VWS en de bewindslieden van VenJ hebben in november 2011 een 
nieuw actieplan voor de Aanpak van Kindermishandeling geformuleerd voor de jaren 2012 - 
2016. De accenten liggen in dit plan op het voorkomen van kindermishandeling het bundelen 
van krachten in een multidisciplinaire aanpak van kindermishandeling en de aanpak van 
seksueel geweld. De ingezette acties op het signaleren van kindermishandeling zoals de 
meldcode kindermishandeling worden voortgezet. Tegelijkertijd wil het kabinet meer 
samenhang brengen in de aanpakken van geweld in huiselijke kring. Om er voor te zorgen 
dat kinderen veilig en beschermd kunnen opgroeien is het van belang ook te kijken naar de 
samenhang met de aanpak van geweld tussen partners. Hiervoor wordt een rijksbrede 
aanpak van geweld in afhankelijkheidsrelaties opgesteld. Onderdeel hiervan vormt het plan 
van aanpak voor de preventie van huwelijksdwang. Het voorkomen van dat jongeren het 
slachtoffer worden van gedwongen huwelijken, waarbij aandacht is voor de samenhang met 
eergerelateerd geweld en achterlating in het land van herkomst, staat in dit plan centraal.  
 
215. In 2010 heeft de Inspectie jeugdzorg twee rapporten uitgebracht over de fysieke veiligheid 
van kinderen met belangrijke aanbevelingen op het terrein van de jeugdbescherming. Begin 
2011 heeft de Onderzoeksraad voor Veiligheid een rapport uitgebracht over de fysieke 
veiligheid van kinderen met belangrijke aanbevelingen om de veiligheid van kinderen beter 
te waarborgen in zowel de medische sector, de jeugdzorg/jeugdbescherming en in het 
strafrecht. In 2011 heeft de Gezondheidsraad onderzoek gedaan naar behandeling van de 
gevolgen van kindermishandeling.  
 
47 
 

219. Met een uitgebreid implementatietraject van 2010 tot en met 2012 bevordert het Rijk dat 
organisaties nu al gaan werken met een meldcode, zodat zij zijn voorbereid op de komst van 
de wet. Het traject bestaat uit communicatiecampagnes, het ontwikkelen van trainingen 
(waaronder e-learning modules) en een toolkit met onder andere een basismodel meldcode, 
een app met de stappen van de meldcode en een checklist voor managers die een meldcode 
in hun organisatie moeten invoering. Met het wetsvoorstel verplichte meldcode wordt 
geregeld dat de Steunpunten Huiselijk Geweld (SHG) een formeel meldpunt voor huiselijk 
geweld worden en dat de AMK‟s en SHG‟s moeten samenwerken in gevallen waarin zowel 
sprake is van huiselijk geweld als kindermishandeling. 
tal eerste cocten per ja 
Wet tijdelijk huisverbod 
 
220. Op 1 januari 2009 zijn de Wet tijdelijk huisverbod (Wet van 9 oktober 2008, Stb.2008, 421) 
alsmede het Besluit tijdelijk huisverbod (20 oktober, Stb. 422) in werking getreden, 
waarmee het mogelijk is geworden een huisverbod op te leggen aan een pleger van huiselijk 
geweld, in situaties van acute dreiging (of een ernstig vermoeden daarvan) voor het 
slachtoffer en eventueel betrokken kinderen. Het verbod houdt in dat de betreffende persoon 
(de 'uithuisgeplaatste') gedurende tien dagen zijn woning niet mag betreden en ook geen 
contact mag opnemen met de achterblijvers. Het huisverbod kan worden verlengd tot 
maximaal vier weken. Het opleggen van een huisverbod strekt ertoe om in de gegeven 
noodsituatie escalatie te voorkomen en hulp te bieden. De burgemeester is bevoegd tot het 
opleggen van de maatregel.  
 
221. De Wet tijdelijk huisverbod biedt de mogelijkheid het huisverbod ook op te leggen in geval 
van (een vermoeden van) kindermishandeling. Dit betekent een uitbreiding van de wettelijke 
maatregelen die kunnen worden getroffen bij kindermishandeling naast de mogelijkheden tot 
het opleggen van een kinderbeschermingsmaatregel, waaronder al dan niet een 
(gedwongen) uithuisplaatsing van het kind. De burgemeester kan het huisverbod opleggen 
na consultatie van het AMK. Bij het opleggen van een huisverbod dient een zorgvuldige 
afweging plaats te vinden op welke wijze het belang van het kind het beste wordt gediend en 
op welke wijze de veiligheid van het kind het beste kan worden gewaarborgd. Een 
huisverbod kan in beginsel niet worden opgelegd indien de kinderen of het kind alleen in de 
woning achterblijven. 
 
222. Uit de procesevaluatie naar het huisverbod is gebleken dat hulpverlening aan kinderen vaak 
tekort schiet. Het Ministerie van VWS heeft nader onderzoek laten verrichten naar de hulp 
aan kinderen die betrokken zijn bij huiselijk geweld en zal hieraan vervolgacties verbinden. 
De conclusies uit de procesevaluatie zijn onder de aandacht van gemeenten gebracht. De 
evaluatie van de Wet tijdelijk huisverbod verschijnt in 2014.  
 
Politiecijfers huiselijk geweld 
223. Een zeer kwetsbare groep bij huiselijk geweld betreft kinderen en jongeren. Huiselijk geweld 
tegen kinderen noemen we kindermishandeling en kent vele verschijningsvormen. Naast het 
daadwerkelijk slachtoffer zijn van lichamelijk of psychisch geweld is het meemaken (of 
horen) van huiselijk geweld ook kindermishandeling. Uit onderzoek is bekend dat de impact 
– zowel op de korte als langere termijn – groot kan zijn. 
 
224. Over 2008 zijn de cijfers als volgt. Eén op de acht (11,9%) slachtoffers van huiselijk geweld 
is onder de 18 jaar; 1,9% van de slachtoffers is jonger dan 6 jaar, 2,8% tussen de 6 en 12 
jaar en 7,2% tussen de 12 en 18 jaar. Afwijkend van de totale slachtoffergroep (daar is bijna 
77% vrouw) is dat in de leeftijdsgroep van 0 tot 12 jaar het percentage mannelijke 
slachtoffers (49%) bijna even groot is als het percentage vrouwelijke slachtoffers (51%). 
Jeugdige slachtoffers vinden we in vergelijking met de andere leeftijdscategorieën vooral 
terug bij seksueel huiselijk geweld. 
 
49 
 

Op rijksniveau wordt VGV meegenomen in het brede beleid op het terrein van de aanpak van 
geweld in afhankelijksrelaties zoals de wet meldcode. Op lokaal niveau is preventie van VGV 
onderdeel van de uitvoering van de JGZ. 
 
232. Sinds 2011 krijgen ouders uit risicolanden een Verklaring tegen meisjesbesnijdenis 
overhandigd. Hierin staat dat meisjesbesnijdenis is Nederland verboden is en dat het slecht 
is voor de (lichamelijke en psychische) gezondheid van vrouwen en meisjes. Deze verklaring 
is erop gericht om ouders en meisjes tijdens verblijf in het buitenland te helpen om de 
sociale druk van familie, vrienden of anderen te weerstaan. De JGZ zal de Verklaring aan 
ouders uit risicolanden (zoals Somalië, Sudan en Ethiopië) uitreiken, bijvoorbeeld tijdens een 
bezoek aan het consultatiebureau. 
 
233. Pharos (kennisinstituut VGV) doet onderzoek (in 2013 gereed) en dat levert een 
onderbouwde schatting van hoeveel meisjes in Nederland een besnijdenis riskeren en 
gegevens op over hoeveel vrouwen in Nederland besneden zijn, wat de zorgvraag is en of 
het „in NL wonen‟ een reden is om niet meer te besnijden.  
 
 
VI. BASISGEZONDHEIDSZORG EN WELZIJN 
 
A. Artikel 23  Het Gehandicapte Kind 
 
234. In overheidsmaatregelen gericht op bescherming en participatie van personen met een 
handicap wordt waar mogelijk specifiek aandacht gegeven aan de positie van kinderen met 
een beperking, zoals bij het bevorderen van deelname aan sport. Mensen met een handicap 
hebben in Nederland een hoge organisatiegraad. Ook bestaan er organisaties van (ouders 
van) kinderen met een beperking. Zij, koepelorganisaties voor mensen met een beperking en 
instanties als de Commissie Gelijke behandeling zetten nadrukkelijk in op bewustwording, 
informatieverschaffing en communicatie. Dit gebeurt bijvoorbeeld met betrekking tot de 
uitbreiding van de Wet gelijke behandeling op grond van handicap of chronische ziekte, met 
funderend onderwijs en is onder andere op schoolinstellingen gericht. 
 
235. Voorts is er actie nodig om grensoverschrijdend gedrag (inclusief seksueel geweld) jegens 
mensen met een (verstandelijke) beperking te voorkómen, signaleren, effectief aan te 
pakken en nazorg te verlenen. Het is daarbij zaak deze acties in te bedden in de  brede 
aanpak van geweld in afhankelijkheidsrelaties en concreet aan te sluiten bij de infrastructuur 
van de vigerende actieplannen “Ouderen in veilige handen” en “actieplan 
kindermishandeling”. Daarbij gaat het om het doorbreken van het taboe; mensen 
instrumenten in handen geven om te handelen en partijen op hun verantwoordelijkheden 
aanspreken.  
 
236. In de onderzoeksrapportage „Beperkt weerbaar‟ dat in opdracht van VWS door RutgersWpf is 
uitgevoerd, wordt specifiek gerapporteerd over seksueel geweld bij mensen met een 
beperking in de kinder/jeugdjaren. In het onderzoek zijn vormen van seksueel geweld 
betrokken die uiteenlopen van kwetsende uitingen en het tegen de zin in maken van 
seksueel getinte opnames, tot gedwongen seksuele handelingen en (poging tot) 
verkrachting. Daarbij is onderzocht in welke periode van het leven het seksueel geweld 
plaats vond. Voor mannen met een lichamelijke beperking is dit ruim 11% terwijl 25% van 
de vrouwen met een lichamelijke beperking in hun jeugd met seksueel geweld te maken 
hebben. Voor mannen met een visuele c.q. auditieve beperking is dit respectievelijk 
ongeveer 8% en 3% terwijl het percentage vrouwen uit deze doelgroep ruim 17 
respectievelijk 20 bedraagt. Van mannen met een verstandelijke beperking krijgt circa 12% 
te maken met seksueel geweld in hun jeugd, terwijl dat voor ruim 25% van de vrouwen 
geldt. 
51 
 

240. Nederland heeft het Internationaal Verdrag inzake de rechten van personen met een 
handicap ondertekend en bereidt nu besluitvorming over ratificatie voor. Het parlement en 
organisaties van mensen met een beperking worden regelmatig over de voortgang van het 
proces geïnformeerd. 
Uitbreiding reikwijdte Wet gelijke behandeling op grond van handicap of 
chronische ziekte (WGBH/CZ) 
 
241. Vanaf 1 augustus 2009 valt ook het funderend onderwijs (basis- en voortgezet onderwijs) 
onder de werkingssfeer van de Wgbh/cz. De terreinen beroepsonderwijs en hoger onderwijs 
vielen daar al onder sinds december 2003. Hiermee valt het gehele onderwijs onder deze wet 
die het maken van onderscheid/discriminatie op basis van handicap verbiedt. Onder het 
maken van onderscheid wordt ook verstaan het nalaten van het treffen van doeltreffende 
aanpassingen voor de deelname van een gehandicapte leerling aan het onderwijs, tenzij dit 
een onevenredige belasting met zich meebrengt voor de school. 
 
242. Een belangrijke voorwaarde daarbij is wel dat de ouders of de meerderjarige leerling vooraf 
bij aanmelding inzicht geven in de aanpassingen die nodig zijn, zodat de school daar 
rekening mee kan houden en kan beoordelen of ze de mogelijkheden heeft om hieraan te 
voldoen. 
 
243. In dit kader kan tevens melding gemaakt van de mogelijkheid in het funderend onderwijs 
(basis- en voortgezet onderwijs) om de hulp/bemiddeling in te roepen van onafhankelijke 
onderwijsconsulenten, welke faciliteit vanuit het ministerie van OCW bekostigd wordt. Zij 
adviseren en begeleiden de ouders en de school, in geval van problemen, over de wijze 
waarop de geïndiceerde leerling deel kan nemen aan het gewenste onderwijs. Daarnaast 
adviseren zij over welke aanpassingen eventueel getroffen kunnen worden en welke andere 
(hulp)organisaties ingezet kunnen worden. Jaarlijks wordt in ongeveer 800 gevallen 
bemiddeld. Meestal blijkt het daarbij mogelijk om tot een snelle en bevredigende oplossing 
van de problemen te komen. Deze faciliteit voorkomt vaak dat deze problemen voor een 
oordeel aan de Commissie Gelijke behandeling worden voorgelegd. 
 
244. Een leerling of zijn ouders die menen gediscrimineerd te worden op grond van een handicap 
of chronische ziekte kunnen een en ander voorleggen aan Commissie Gelijke Behandeling, 
die in het kader van de wet in het leven is geroepen.  
 
Materiële onderwijsvoorzieningen 
 
245. Gehandicapten die deelnemen aan het reguliere onderwijs kunnen materiële voorzieningen 
en hulpmiddelen vergoed krijgen die zij nodig hebben om deel te kunnen nemen aan het 
onderwijs. Deze regeling bestaat sinds 1 januari 2009. Het gaat daarbij om 
vervoersvoorzieningen, doventolkvoorzieningen en de verstrekking van hulpmiddelen, zoals 
een aangepaste computer met brailleregel voor visueel gehandicapten. 
 
Nieuwe ontwikkelingen: passend onderwijs 
 
246. In de derde rapportage over de uitvoering van het Kinderrechtenverdrag is het Nederlandse 
systeem van leerlingenzorg in het primair en voortgezet onderwijs beschreven. Daarbij is 
aandacht besteed aan het speciaal onderwijs en het Nederlands beleid om de deelname van 
leerlingen met een extra ondersteuningsbehoefte aan het regulier onderwijs te bevorderen 
en mogelijk te maken (leerlinggebonden financiering/de rugzak). 
 
247. Inmiddels is ruime ervaring opgedaan met dit systeem. Daarbij is een aantal knelpunten aan 
het licht gekomen. Er is sprake van veel bureaucratie, onder andere als gevolg van de zware 
indicatiestellingsvereisten.  
53 
 

Prenatale zorg 
252. Sinds begin 2008 staat het terugdringen van perinatale sterfte in Nederland hoog op de 
politiek en maatschappelijke agenda. De minister van VWS heeft in 2008 de Stuurgroep 
Zwangerschap en geboorte ingesteld om de zorg rond zwangerschap en geboorte te 
optimaliseren, zodat waar mogelijk de perinatale sterfte en morbiditeit in Nederland kan 
worden teruggedrongen. Naar aanleiding van het advies van de stuurgroep zijn maatregelen 
genomen. Deze richten zich vooral op het ontschotten en het verbeteren van de 
samenwerking in de zorg rond zwangerschap en geboorte, het verbeteren van de acute 
verloskundige zorg en het verbeteren van de risico selectie.  
 
Specifieke maatregelen: 
 
253. Vrouwen moeten meer kennis hebben om gezonder aan hun zwangerschap te kunnen 
beginnen. Om vrouwen beter te kunnen voorlichten is een algemene folder kinderwens 
ontwikkeld. In 2011 en 2012 worden pilots met het kinderwensconsult uitgevoerd in zowel 
grote steden als plattelandsgebieden. Om samenwerking in de verloskundige zorg te 
verbeteren is per 16 juni 2011 het College Perinatale Zorg in gesteld.  
 
254. Andere maatregelen die genomen zijn om samenwerking en overdracht in de keten te 
bevorderen zijn: het Perinataal Webbased dossier om de overdracht in de keten rondom 
zwangerschap en geboorte te verbeteren, aandacht voor een goede overdracht naar de 
jeugdgezondheidszorg, Perinatale Audits om lokaal de oorzaken van babysterfte te 
achterhalen en lokaal verbeteracties in te zetten, een onderzoeksprogramma zwangerschap 
en geboorte, herziening van de verloskundige indicatielijst, pilots  met een extra echo in het 
derde trimester van de zwangerschap en nieuwe normen voor acute verloskundige zorg.  
 
255. Per 1 januari 2009 zijn gemeenten verantwoordelijk geworden voor het geven van  prenatale 
voorlichting aan aanstaande ouders. Zij kennen de belangrijkste doelgroep beter en kunnen  
de voorlichting daarop afstemmen. De voorlichting wordt aangeboden via de Centra voor 
Jeugd en Gezin (CJG), in aanvulling op de reguliere prenatale zorg.   
 
Borstvoeding 
 
256. De Implementatie van de  WHO Code gebeurt via de EU-regelgeving over 
zuigelingenvoeding. De Nederlandse regering zet zich in voor een zo volledig mogelijk 
implementatie van de Internationale Code voor het op de markt brengen van 
vervangingsmiddelen voor moedermelk.  
 
257. In reactie op aanbeveling 60 om de inspanningen te vergroten teneinde het geven van 
borstvoeding te bevorderen, is in Nederland het Charter voor borstvoeding opgesteld. Het 
charter is door partijen in veld opgesteld, ondersteund door subsidie van VWS voor het 
platform Borstvoeding. In het platform bundelen partijen die het geven van borstvoeding 
ondersteunen de krachten. Een van de doelstellingen van het Charter is implementatie van 
de WHO Code. Eerste stap die hiervoor door het platform zijn ondernomen is dat vanuit 
enkele beroepsgroepen een begin is gemaakt met het ontwikkelen van een ethische code 
voor het omgaan met reclame.  
 
258. Het Voedingscentrum heeft in opdracht van het ministerie van VWS tot en met 2011 een 
brede campagne gevoerd om het geven van borstvoeding te bevorderen. Nadruk lag op 
sociale acceptatie, empoweren van vrouwen zelf, goede voorlichting aan ouders. De 
campagne heeft  bijgedragen aan een lichte stijging van de borstvoedingscijfers de afgelopen 
jaren. In 2009 kreeg 75% van de zuigelingen borstvoeding bij de geboorte, bij 3 maanden 
was dit 57% en bij 6 maanden 35% (CBS statline).   
 
55 
 

Rijksvaccinatieprogramma 
 
265. Het Rijksvaccinatieprogramma (RVP) in Nederland wordt aan alle kinderen aangeboden. 
Deelname is vrijwillig, Nederland kent geen verplichte vaccinatie. De gemiddelde 
vaccinatiegraad ligt boven de 95% en dat is ruim meer dan de WHO aanbeveelt. Het 
Centrum Infectieziektebestrijding (CIb) van het Rijksinstituut voor de Volksgezondheid en 
Milieu (RIVM) geeft voorlichting over het RVP en ondersteunt professionals in de uitvoering 
ervan Doel hierbij is ouders en jeugdigen in staat te stellen een goed afgewogen keuze te 
kunnen maken over deelname aan het RVP. Een deel van de Nederlandse bevolking staat 
principieel kritisch tegenover vaccinaties en dus ook het RVP.   
 
266. Het vaccinatieprogramma is sinds de afgelopen rapportage als volgt gewijzigd: 
-  Vanaf 2010 is de vaccinatie tegen het humaan papillomavirus (HPV) dat 
baarmoederhalskanker veroorzaakt ingevoerd in het RVP voor 12-jarige meisjes. De 
opkomst neemt geleidelijk toe: in 2011 had 56% van de eerste groep meisjes 
(geboortecohort 1997) die deze vaccinatie via het RVP kreeg aangeboden alle drie 
vaccinaties gehaald. Voorafgaand hieraan is in 2009 is een inhaalcampagne uitgevoerd 
voor de geboortecohorten 1993-1996. 
- Vanaf augustus 2011 is universele zuigelingenvaccinatie tegen hepatitis B ingevoerd in 
het RVP conform het advies van de Gezondheidsraad. Kinderen met een verhoogd risico 
op hepatitis B (ca. 20% van alle kinderen) kregen deze vaccinatie al via het RVP 
aangeboden. Nederland volgt met de invoering van algemene vaccinatie het beleid van de 
Wereld Gezondheidsorganisatie (WHO) en de meeste landen. 
 
Jeugd geestelijke gezondheidszorg (jeugd-ggz) 
 
Het aanbod 
 
267. De jeugd geestelijke gezondheidszorg (jeugd-GGZ) omvat de jeugdafdelingen van regionale 
GGZ-instellingen en algemeen psychiatrische ziekenhuizen, de jeugdafdelingen van de 
academische ziekenhuizen en de negen regionaal werkende instellingen voor kinder- en 
jeugdpsychiatrie, die zowel ambulante als klinische hulp bieden.  
 
268. De jeugd-GGZ behandelt primair psychische stoornissen bij jeugdigen. Deze hangen vaak 
samen met opvoed- en opgroeiproblematiek. Daarom neemt de jeugd-GGZ deel aan het 
netwerk van jeugdzorg. De jeugd-GGZ zit ook in andere zorgnetwerken zoals de eerstelijns- 
en gespecialiseerde gezondheidszorg. Een goede samenwerking en samenhang tussen 
jeugd-GGZ en de somatische zorg is daarbij essentieel. Ook in het netwerk zorg en welzijn 
speelt de jeugd-GGZ een belangrijke rol bij voorkomen en tijdig signaleren van psychische 
stoornissen bij schoolkinderen en jeugdigen die voortijdig van school gaan. 
 
Het gebruik van en de vraag naar jeugd-GGZ 
 
269. Het Comité beveelt in aanbeveling 54 aan om financiële en personele middelen toe te wijzen 
aan alle niveaus van de geestelijke gezondheidszorg om de wachtlijsten te bekorten en de 
toegang tot gespecialiseerde hulp te waarborgen waar dat nodig is. In 2007 zijn extra 
financiële middelen beschikbaar gesteld voor het verminderen van de wachtlijsten in de 
jeugd-GGZ. In 2009 en 2010 zijn, gezamenlijk met de deelnemers, twee grote 
doorbraaktrajecten gefinancierd, gericht op verkorten van de wacht- en doorlooptijden. 
Echter, de vraag naar onder andere jeugd-GGZ blijft stijgen. Dit komt onder andere door 
verbeterde signalering en herkenning van psychische problematiek, een complexer wordende 
samenleving waardoor jeugdigen sneller vastlopen en een lage tolerantie voor afwijkend 
gedrag in de samenleving. 
 
 
57 
 

276. Er zijn verschillende medefinancieringsorganisaties die zich inzetten voor de verbetering van 
de sociaal-economische positie van kinderen en de bescherming van kinderen in 
ontwikkelingslanden. Het Ministerie van Buitenlandse Zaken subsidieert bijvoorbeeld de 
Stichting Wereldkinderen voor structurele opvangmogelijkheden in de directe omgeving van 
kinderen die getroffen zijn door de gevolgen van HIV/aids.  
 
277. Daarnaast zet Nederland zich via het multilaterale kanaal in, onder meer door een financiële 
bijdrage aan Unicef, voor verbetering van de levensomstandigheden van kinderen. Ook 
maakt Nederland zich in internationale fora hard voor de naleving van kinderrechten in 
relatie tot HIV/AIDS. Via Unicef worden bevolkingsregistratiesystemen ondersteund, onder 
meer in Mozambique en Zimbabwe, in samenwerking met lokale overheden. Deze dragen bij 
aan toegang tot zorg en onderwijs en vergroten van rechten van kinderen, vooral voor aids-
wezen en kwetsbare kinderen.  
 
278. Het Ministerie van Buitenlandse Zaken is lid van de Werkgroep Children Affected by Aids 
(CABA) waarin initiatieven van Nederlandse partners op dit terrein worden gevolgd en 
afgestemd. 
 
Emancipatie LGBT jongeren 
 
279. Er zijn verschillende activiteiten opgezet ter bevordering van de emancipatie en acceptatie 
van LGBT jongeren. Zo is er een campagne gericht op het vergroten van de bewustwording 
van het eigen gedrag en bevorderen sociale acceptatie opgezet. Er is een impuls geweest ter 
bevordering van het aantal GSA‟s (Gay Straight Allianties) op scholen door (homo en hetero) 
leerlingen en leerkrachten. Er is ook een impuls gegeven voor veilige ontmoetingsplaatsen 
LGBT-jongeren op het internet. Op beveiligde websites kunnen LGBT-jongeren elkaar 
ontmoeten en met elkaar praten over wat ze meemaken. 
 
280. In 2012  worden de activiteiten op scholen doorgezet, het streven is een verdubbeling van 
het aantal GSA‟s (van 150 naar 300) en zal er worden doorgegaan met de websites waar 
LGBT-jongeren in een beschermde online omgeving met elkaar kunnen praten. 
 
Een gezonde leefomgeving 
 
281. Speerpunten zijn het tegengaan van: roken, overgewicht, drugsgebruik, seksueel 
overdraagbare aandoeningen en tienerzwangerschappen en abortussen.  
 
282. Van milieueffecten hebben kinderen vaak het meest en het langst last in hun gezondheid. Zo 
kunnen astma en allergie, of kanker of aandoeningen aan hart en vaten op latere leeftijd, het 
gevolg zijn van blootstelling in de jeugd. De leefomgeving bepaalt of jeugd aan voor 
gezondheid negatieve omgevingsfactoren blootgesteld wordt en ook hun mogelijkheden voor 
gezond gedrag. Daarom moet de leefomgeving van kinderen beschermd worden. In de 
Landelijke nota gezondheidsbeleid „Gezondheid dichtbij‟, uitgebracht in mei 2011, is hier 
gerichte aandacht voor. 
 
283. De helft van de kinderen tot achttien jaar sport en beweegt niet voldoende. Tegelijkertijd 
wordt overgewicht een steeds groter probleem. Gemiddeld genomen is het percentage 
overgewicht onder jongeren in 30 jaar met ruim 40% gestegen. 
 
284. Binnen het Nationaal Actieplan Sport en Bewegen (NASB) werken gemeenten, ondersteund 
door het Nederlands Instituut voor Sport en Bewegen (NISB), aan bewegingsstimulering van 
jongeren, ook door het realiseren van een beweegvriendelijke omgeving. Ook veel 
maatschappelijke partners hebben zich verbonden aan het vergroten van de kind- en 
gezinsvriendelijkheid binnen de wijkaanpak. Dit betreft ondermeer NUSO, Jantje Beton, 
Fietsersbond, Johan Cruyff Foundation en de Richard Krajicek Foundation.  
59 
 

290. De HBSC 2009 studie laat ten opzichte van 2001 een lichte afname zien van het alcohol- en 
cannabisgebruik door schoolgaande kinderen in de leeftijd van 11 tot en met 16 jaar. Deze 
lichte afname in het gebruik van alcohol (ooitgebruik en laatste maandgebruik) is echter 
geen reden tot tevredenheid. Het binge drinken vertoont geen dalende trend: als jongeren 
drinken, drinken ze nog steeds te veel. Het cannabisgebruik is gedaald ten opzichte van 
2001 en 2003. Jonge scholieren van 12 en 13 jaar gebruiken nog nauwelijks, maar op 16 
jarige leeftijd heeft toch één op de vijf scholieren ooit cannabis gebruikt. Bijna de helft van 
de jongeren die ooit heeft geblowd, ontwikkelt zich tot een regelmatige gebruiker. 
 
291. Drugs- en alcoholmisbruik worden in toenemende mate samenhangend aangepakt. De inzet 
is daarbij vooral in te zetten op het versterken van de weerbaarheid van jongeren en hen 
gerichte informatie te geven die aansluit bij hun belevingswereld. De weerbaarheid van 
jongeren wordt voor een belangrijk deel gevormd door de basis die kinderen van huis uit 
meekrijgen. Daarom wordt middelengebruik betrokken bij de opvoedingsondersteuning van 
ouders. Tevens is er rondom middelengebruik van kinderen en jongeren ondersteuning voor 
professionals die veel met jongeren omgaan, zoals leerkrachten. De afgelopen jaren zijn er 
steeds meer wetenschappelijke inzichten in de schadelijkheid van alcohol en drugs voor het 
zich ontwikkelende brein. De boodschap “niet drinken onder de 16 jaar” krijgt steeds meer 
gehoor. 
 
292. Kinderen en jongeren zelf worden vooral bereikt door het programma de gezonde school en 
genotmiddelen. Het programma geeft gerichte informatie aan leerlingen uit het voortgezet 
onderwijs en de hoogste klassen van het primair onderwijs. Daarnaast geeft de 
weerbaarheidscampagne informatie en zet kinderen en jongeren aan het denken over het 
gebruik van alcohol en drugs. Jongeren uit het voortgezet en hoger onderwijs kunnen met 
gerichte vragen tevens terecht bij de alcohol- en drugs infolijnen en chatservice.  
 
293. Ouders worden bij de opvoeding rondom thema‟s als drugs, alcohol, roken en praten met 
hun kind, ondersteund door de websites van de opvoedcampagne. Ook vanuit het 
programma de gezonde school en genotmiddelen bestaat voor ouders de mogelijkheid om 
aan het begin van het schooljaar deel te nemen aan een bijeenkomst met opvoedingstips 
rondom middelengebruik. De informatie wordt ook beschikbaar gemaakt via de Centra van 
Jeugd en Gezin die ouders laagdrempelig ondersteunen bij de opvoeding. 
 
294. Voor scholen is er vanuit de gezonde school en genotmiddelen ondersteuning beschikbaar 
voor schoolbesturen bij het invoeren van een alcohol- en drugsbeleid binnen de school. 
Leraren krijgen informatie hoe middelen het gedrag van scholieren kunnen beïnvloeden en 
worden ondersteund bij vroegsignalering van middelenproblematiek. 
 
Verzekering van ziektekosten (aanbeveling 52) 
 
295. Iedereen die rechtsmatig in Nederland woont of werkt is wettelijk verplicht een 
zorgverzekering te hebben. Dit is bepaald in de Zorgverzekeringswet die geldt sinds 2006.  
 
296. Illegaal verblijvende vreemdelingen (ook illegaal verblijvende kinderen) zijn uitgesloten van 
de sociale ziektekostenverzekeringen maar hebben in voorkomend geval natuurlijk wel 
behoefte aan medische zorg. Zorgaanbieders zijn uit hoofde van hun professionele 
verantwoordelijkheid verplicht om dan in aanmerking komende zorg te verlenen. Medisch 
noodzakelijke zorg zal een zorgaanbieder altijd verlenen. Het is overigens aan de 
zorgaanbieder op grond van zijn professionele verantwoordelijkheid om te bepalen of zorg 
medisch noodzakelijk is.  
 
 
 
61 
 

303. Jeugdigen met relatief lichte opvoed- of psychiatrische problemen komen nog te vaak terecht 
in dure vormen van gespecialiseerde zorg voor jeugd, terwijl eerdere lichte zorg en 
begeleiding had volstaan. Het beroep op gespecialiseerde zorg en de kosten hiervan stijgen 
navenant. Aan de andere kant wordt door de complexiteit van het huidige jeugdstelsel een 
deel van de jeugd met zware en complexe problematiek onvoldoende geholpen. Deze 
analyse, gebaseerd op de evaluatie van de Wet op de Jeugdzorg en het rapport van de 
parlementaire werkgroep „Jeugdzorg dichterbij‟ uit 2010 heeft geleid tot  het voornemen om 
het jeugdstelsel ingrijpend te wijzigen. De voorstellen die in 2011 en 2012 worden 
voorbereid en uitgewerkt zullen eind 2012 in de vorm een wetsvoorstel aan het parlement 
worden voorgelegd. Inwerkingtreden is voorzien in 2015. 
 
304. De stelselwijziging zorg voor jeugd hangt samen met voornoemde  
decentralisatievoornemens. De decentralisaties stellen gemeenten beter in staat samenhang 
aan te brengen tussen de verschillende domeinen waarvoor zij verantwoordelijk zijn. Zo kan 
efficiëntere en effectievere ketensamenwerking tot stand komen. Belangrijke uitgangspunten 
hierbij zijn het doen van een beroep op de eigen kracht van de burgers, het inzetten van het 
sociale netwerk en het zoveel mogelijk vraaggericht werken.  
 
Geestelijke Gezondsheidszorg (GGZ) 
 
305. Per 1 januari 2008 is de curatieve (op genezing gerichte) GGZ overgegaan van de Algemene 
Wet Bijzondere Ziektekosten (AWBZ) naar de Zorgverzekeringswet. GGZ-instellingen doen 
sindsdien voor hun patiënten zaken met de zorgverzekeraars; een kleine groep chronische 
patiënten krijgt nog wel zorg die betaald wordt uit de AWBZ.   
 
306. De Wet op de jeugdzorg uit 2005 regelt dat het bureau jeugdzorg beslist welke zorg nodig is 
bij ernstige opvoed- en opgroeiproblematiek en psychiatrische problemen bij jeugdigen. Ook 
de (huis)arts mag bij psychiatrische problematiek direct doorverwijzen naar de jeugd-GGZ. 
Meer dan de helft van de jeugdigen komt via de huisarts bij de jeugd-GGZ terecht. 
Gemeenten worden vanaf 2014 ook verantwoordelijk voor de jeugd-GGZ.  
 
Toegang tot de zorg 
 
307. In Nederland is 1 januari 2006 de zorgverzekeringswet ingegaan. Alle inwoners van 
Nederland moeten zich verzekeren door bij een zorgverzekeraar een zorgverzekering af te 
sluiten. Verzekeraars moeten iedereen die zich voor de verzekering aanmeldt, accepteren. 
Kinderen onder de 18 jaar betalen geen premie. 
 
308. Vanwege de oververtegenwoordiging van migrantengroepen in de zwaardere vormen van 
zorg en ondervertegenwoordiging in de vrijwillige ontwikkelingsgerichte preventieve 
jeugdzorg is van 2008-2012 het Programma Diversiteit in het jeugdbeleid uitgevoerd. Het 
programma moet er toe leiden dat: 
- Migrantenkinderen en hun ouders even goed worden bereikt door algemene 
voorzieningen, zoals opvoedingsondersteuning, jeugd- en jongerenwerk en sport- en 
cultuurvoorzieningen;  
- Migrantenouders en professionals problemen in de opvoeding en ontwikkeling vroegtijdig 
signaleren en aanpakken;  
- De (preventieve) aanpak en de interventies die worden ingezet bij migrantenkinderen, 
jongeren en hun ouders effectief zijn. Het programma wordt uitgevoerd langs drie 
programmalijnen: Interculturele Kennis, Intercultureel Vakmanschap en Versterking 
(lokale) Jeugdvoorzieningen. Daarnaast zijn er drie Academische Werkplaatsen.  
 
 
 
63 
 

Minder regeldruk in de zorg voor jeugd  
 
313. Minder regeldruk in de zorg voor jeugd is sinds 2008 een beleidsprioriteit. De afgelopen 
periode is vooral samen met veldpartijen de aandacht uitgegaan naar: 
- Het vereenvoudigen van  procedures 
- Minder papierwerk 
- Het slimmer organiseren van werkprocessen 
- Meer inzicht in keuzes en mogelijkheden voor cliënten. 
 
314. Praktische voorbeelden van het verminderen van regeldruk die jeugdhulpverleners, cliënten 
en instellingen zelf hebben bedacht én goede voorbeelden uit het programma Regeldruk 
AanPak (RAP) worden nu in praktijk gebracht en verspreid. In het voorjaar van 2011 is een 
éénmeting regeldruk uitgevoerd naar de ervaren regeldruk van ouders, jongeren en 
professionals. Het verminderen van regeldruk is een zaak van lange adem. Ook de komende 
kabinetsperiode is het aanpakken van administratieve lasten en belangrijk aandachtspunt. 
 
 
D. Artikel 18 lid 3 Voorzieningen voor Kinderopvang 
 
Wetgeving 
Wet kinderopvang  
315. In een toenemend aantal families in Nederland werken beide ouders en brengen steeds meer 
kinderen hun tijd buitenshuis door. In 2005 maakten 375.000 kinderen gebruik van een de 
een of andere vorm van kinderopvang, dit aantal steeg tot 822.000 in 2010. De kosten van 
kinderopvang worden gedeeld tussen de ouders, werkgevers en de overheid. Niet alleen het 
aantal kinderen in de kinderopvang is gegroeid, maar ook het aantal uren per kind is 
gestegen. Als gevolg hiervan zijn de kinderopvangkosten tussen 2005 en 2010 
verdrievoudigd. Vanaf 2011 worden maatregelen getroffen om de overheidsbijdrage te 
verlagen en de bijdrage van de ouders te verhogen. Desalniettemin blijven de 
overheidskosten substantieel (2,9 miljard in 2015), omdat toegankelijke en betaalbare 
kinderopvang ouders ondersteunt om arbeid en zorg voor hun kinderen te combineren. 
 
316. De Wet kinderopvang, trad in werking op 1 januari 2005. Hiermee is vraagfinanciering 
ingevoerd in de kinderopvang. De wet gaat er van uit dat de kosten van kinderopvang 
gezamenlijk gedragen worden door zowel de ouders, werkgevers als de overhead. 
Werkgevers betalen vanaf 2007 een verplichte bijdrage aan de overheid. 
 
317. Ouders ontvangen de tegemoetkoming van de overheid en de werkgevers via de 
Belastingdienst. Kinderopvanginstellingen moeten nu scherp letten op hun prijs en kwaliteit, 
omdat ouders van instelling kunnen overstappen als de prijs van hun instituut te hoog is of 
de kwaliteit te laag. 
 
318. De wetgever stelt specifieke kwaliteitseisen aan kinderopvangcentra. De voorschriften gaan 
onder andere over de verhouding hoeveelheid personeel per kind, grootte van de groep en 
deskundigheidseisen van het personeel. Elk kinderopvanginstelling moet ook een 
pedagogisch beleid hebben en zelf inventariseren welke gezondheids- en veiligheidsrisico‟s 
aanwezig zijn en aantonen welke maatregelen worden genomen om die risico‟s te 
verminderen. De lokale overheid stelt zeker dat aan de kwaliteitseisen wordt voldaan, door 
inspecties uit te voeren en de organisaties die aan de eisen voldoen in een nationaal register 
van kinderopvangcentra op te nemen. 
 
 
65 
 

 
Samenwerking tussen scholen en kinderopvangorganisaties zal daaraan een belangrijke 
contributie leveren. De overheid ziet graag goed op elkaar afgestemde voorzieningen op het 
gebied van onderwijs, kinderopvang, sport en cultuur – ook wel bekend als “zorg op maat” – 
voor ieder kind. 
 
 
E. Artikel 27 lid 1-3  Levensstandaard 
 
Trendmatige ontwikkeling 
 
324. Nederland kent een dekkend systeem van sociale verzekeringen en voorzieningen dat 
burgers een minimuminkomen garandeert dat genoeg is voor de kosten van 
levensonderhoud, wanneer mensen tenminste gebruik maken van de beschikbare 
inkomensondersteuning en gedisciplineerd met hun geld omgaan. 
 
325. Het aantal huishoudens met een minimuminkomen is sinds de vorige verslagperiode 
gedaald: van 652.000 in 2005 (9,9% van alle huishoudens) tot 529.000 (7,7 % van alle 
18
huishoudens) in 2010. Latere gegevens zijn er nog niet . Ramingen wijzen op een stijging 
tot 8,1% in 2011 en tot 8,5% in 2012. Hiermee blijft het aantal huishoudens met een laag 
inkomen onder het niveau van de jaren 2000-2006, toen het schommelde tussen de 8,8% en 
11,8%. 
 
326. In 2010 verbleef één op de tien kinderen jonger dan 18 jaar (327 duizend) in een gezin waar 
het inkomen beneden het niet-veel-maar-toereikendcriterium lag. Zij maken daarmee 
eenderde van de totale arme groep uit. Verwacht wordt dat dit in 2012 op zal lopen tot 11,1 
procent (367 duizend kinderen), het hoogste peil sinds het begin van deze eeuw. (Bron: 
CBS, Armoedesignalement 2011).  
 
327. De tabellen geven inzicht in het aantal uitkeringen op grond van de Wet werk en bijstand 
(WWB) of de Wet investeren in jongeren (WIJ). De WWB is per 1 januari 2004 in de plaats 
gekomen van de Algemene bijstandswet (Abw). In 2010 is het aantal bijstandsuitkeringen 
aan personen jonger dan 65 jaar met 26 duizend toegenomen. Eind 2010 werden 307 
duizend bijstandsuitkeringen verstrekt. Eind 2008 was het aantal bijstandsuitkeringen 
gedaald tot 259 duizend. Vanaf dat moment werden de gevolgen van de economische crisis 
zichtbaar in de bijstandscijfers. Het aantal uitkeringen aan alle bijstandsontvangers jonger 
dan 65 jaar steeg met 48 duizend. Dit komt overeen met 19 procent. De sterkste stijging in 
de afgelopen twee jaar deed zich voor bij de jongeren. Ultimo 2010 werden ruim 34 duizend 
bijstandsuitkeringen verstrekt aan personen jonger dan 27 jaar. Dat is 64 procent meer dan 
eind 2008.Het aantal alleenstaande ouders in de bijstand daalt: van 82.430 eind 2006 naar 
79.210 in juli 2011. Het percentuele aandeel alleenstaande ouders in de bijstand is tussen 
eind 2006 en juli 2011 eveneens afgenomen: van 27,4 procent tot 25 procent. 
 
 
 
 
 
                                                           
18
 Zie bijlage II voor tabellen 
67 
 

Vanaf die leeftijd geldt in Nederland studiefinanciering. De hoogte van de studiefinanciering 
houdt rekening met het te betalen lesgeld en overige kosten voor leermiddelen zoals 
studieboeken. 
 
Informatieverstrekking over onderwijs en loopbaanoriëntatie en –begeleiding 
 
Voor- en vroegschoolse periode 
 
334. In Nederland zijn de gemeenten verantwoordelijk voor de voorschoolse educatie, en de 
scholen voor de vroegschoolse educatie. Het kabinet streeft ernaar dat álle 
doelgroepkinderen met een (taal)achterstand deelnemen aan de voor- en vroegschoolse 
educatie.Aan het begin van elk schooljaar geeft het Ministerie van Onderwijs, Cultuur en 
Wetenschap (OCW) een digitale onderwijsgids uit. De gids helpt ouders bij de schoolkeuze en 
bij het contact met de school. Ouders ontvangen een folder die hen op deze gids attendeert 
in het schooljaar waarin hun kind drie jaar wordt. Ouders/verzorgers met kinderen in het 
primair en/of voortgezet onderwijs kunnen met vragen over het onderwijs terecht bij het 
landelijk ouderinformatiepunt.  
 
Voortgezet onderwijs 
335. Loopbaanoriëntatie en -begeleiding (LOB) is onderdeel van de Wet op het Voortgezet 
Onderwijs, en school- en beroepskeuzeadvisering is onderdeel van de bekostiging van het 
voortgezet onderwijs. De meeste scholen voor voortgezet onderwijs beleggen brede „open 
dagen‟ voor (ouders van) aanstaande leerlingen om hen te informeren over de betreffende 
school en het lesaanbod. Daarna volgen meer informatiebijeenkomsten voor ouders en 
leerlingen. De brugklas en de introductiedagen („wendagen‟) op de nieuwe school 
vergemakkelijken de overgang van basis- naar voortgezet onderwijs.  
 
336. Voorlichting over de studie- en beroepskeuzeperspectieven van vakkenkeuzes en de 
loopbaanbegeleiding in de bovenbouw zijn de taak van de school. Alles is erop gericht dat 
leerlingen een weloverwogen, bewuste (vervolg)keuze kunnen maken. Er is een enorme 
hoeveelheid instrumenten en goede voorbeelden beschikbaar waarmee scholen deze 
begeleiding kunnen uitvoeren (o.a. loopbaanscan voor scholen, beroepenportaal (inclusief 
stageperspectieven), individuele assesments, open dagen in het vervolgonderwijs, 
meeloopdagen, individuele coaches, peergroupbegeleiding, korte stages op de arbeidsmarkt, 
en studiekeuzegesprekken in het hoger onderwijs). 
 
337. Vanaf 2009 stimuleert de overheid de kwaliteit van de loopbaanbegeleiding (LOB) in 
scholen/instellingen. Bevordering van bewuste keuzes vermindert de studie-uitval en gaat 
onderbenutting van capaciteiten/talenten tegen. Zowel de VO-Raad als de MBO-Raad heeft 
het thema LOB geprioriteerd en voert regie over de vele activiteiten in de eigen sector, in 
samenwerking met diverse instituten en de arbeidsmarkt. Inmiddels zijn een LOB-website en 
een LOB-toolkit beschikbaar, en is er een training ontwikkeld voor leerkrachten en 
schooldecanen om zich te bekwamen in het voeren van individuele loopbaangesprekken.  
Beroepsonderwijs 
 
338. In de derde Nederlandse rapportage is aandacht besteed aan het belang van 
loopbaanoriëntatie en –begeleiding (LOB) in het beroepsonderwijs. Instellingen zijn wettelijk 
verplicht hun leerlingen LOB te bieden. In aanvulling op de tekst daarover zij erop gewezen 
dat het Actieplan MBO „Focus op vakmanschap‟ (2010) op dit gebied nadere maatregelen 
aankondigt. In het actieplan wordt gekozen voor het intensiveren en verkorten van de 
studieduur in het mbo (per 1 januari 2013), terwijl het Nederlandse beleid om voortijdig 
schoolverlaten tegen te gaan krachtig wordt voortgezet. Door een goede intake weten 
instellingen steeds beter uitval uit een opleiding te voorkómen.  
69 
 

345. Uit onderzoek is gebleken dat de taalvaardigheid van studenten in het middelbaar 
beroepsonderwijs te kort schiet. Onder het motto „voorkomen is beter dan genezen‟ is 
daarom in 2008 besloten €50 miljoen uit het budget voor de volwasseneneducatie te 
bestemmen voor een „Actieplan taal en rekenen in het mbo‟.  
Tegengaan van schooluitval 
346. Sinds de vorige rapportage heeft Nederland vorderingen gemaakt met het terugdringen van 
voortijdig schoolverlaten. Doelstelling is om het aantal nieuwe voortijdig schoolverlaters van 
71.000 (schooljaar 2005/2006) te verlagen naar maximaal 35.000 in het schooljaar 
2010/2011. In 2010 scherpte het kabinet Rutte de doelstelling aan tot maximaal 25.000 
nieuwe voortijdig schoolverlaters in 2016. In het schooljaar 2009/2010 was de stand 39.600 
voortijdig schoolverlaters.  
 
347. Om deze doelstelling te bereiken is een aantal maatregelen ingezet, zoals: 
- In alle 39 RMC-regio‟s (regionale bureaus voor registratie voortijdig schoolverlaten) zijn 
meerjarige resultaatafspraken gemaakt met gemeenten en onderwijsinstellingen in het 
voortgezet onderwijs en het middelbaar beroepsonderwijs.  
De kern van de afspraken betreft een reductie van het jaarlijks aantal voortijdig 
schoolverlaters met 10% oplopend tot 40% in 2010/2011. De scholen krijgen een 
prestatiesubsidie van € 2.500 per nieuwe vsv‟er minder.  
- Per RMC-regio is sinds 2008 een subsidie voor onderwijsprogramma‟s beschikbaar. De 
regio bepaalt zelf de inzet op basis van de uitvalcijfers. 
- In de convenanten en onderwijsprogramma‟s is vastgelegd dat scholen voortijdig 
schoolverlaten aanpakken door een verbeterde zorgstructuur, loopbaanoriëntatie en een 
verbeterde overgang van vmbo naar mbo. De voortgang van de convenanten en de 
onderwijsprogramma‟s wordt periodiek gemonitord.  
- Met ingang van 1 augustus 2007 is naast de leerplicht de kwalificatieplicht ingevoerd voor 
jongeren tussen 16 en 18 jaar.  
- Sluitende registratie van de vsv‟ers. Invoering van een digitaal verzuimloket, per 1 
augustus 2009 voor het voortgezet onderwijs en beroepsonderwijs; per 1 augustus 2010 
voor het basis- en speciaal onderwijs.  
- Voor de groep jongeren die cognitief in staat zijn om een startkwalificatie te halen, maar 
door psychische, sociale, financiële en/of justitiële problemen niet toekomen aan het 
volgen van onderwijs – zogenaamde „overbelaste‟ jongeren – zijn plusvoorzieningen 
opgezet: een combinatie van onderwijs, zorg, en arbeidstoeleiding.  
- Meer samenwerking tussen de school en instellingen die met jeugdzorg te maken hebben 
en die in of buiten de school actief zijn, onder andere door invoering van ZAT‟s 
(zorgadviesteams). 
 
Lissabon doelstelling  
 
348. De Nederlandse regering werkt mee aan de Lissabondoelstelling van de landen van de 
Europese Unie. Eén van de doelstellingen was halvering van de schooluitval tussen 2000 en 
2010. De Europese Unie heeft inmiddels besloten om deze periode te verlengen tot 2020. 
Voor Nederland was de score in 2000: 15,4% (het EU-gemiddelde in 2000: 19,6% van de 
18-24-jarigen) en is gedaald met bijna 35 procent naar 10,1% in 2010.  
 
Aanpak Jeugdwerkloosheid 
 
349. Met het plan van aanpak jeugdwerkloosheid, een gezamenlijke inzet van de ministeries VWS, 
OCW en SZW is vanaf 2004 gewerkt aan het bestrijden van de uitval en behouden van 
jongeren op school of werk. Van dit plan van aanpak maakte de Taskforce 
Jeugdwerkloosheid en het programma „Aanval op de schooluitval‟ onderdeel uit.  
71 
 

- Jemen, een partnerland met de minste meisjes op school, heeft ondanks de nog steeds 
grote achterstanden grote vooruitgang geboekt met de deelname van meisjes: ruim 65% 
volgt nu basisonderwijs. Hiervoor is, samen met het FTI, specifiek geïnvesteerd in 
meisjesonderwijs: er zijn 214 nieuwe scholen met sanitaire voorzieningen gebouwd en 
1.000 geschoolde leraressen tewerkgesteld in plattelandsgemeenschappen, waar de 
achterstand het grootst is. 350.000 kinderen ontvingen nieuw lesmateriaal.  
- In Kaapverdië is met Nederlandse steun (€6,3 miljoen, 2009-2010) het aantal studenten 
dat beroepsonderwijs volgt verdrievoudigd naar 6.000 in 2010. Er is een begin gemaakt 
met de herstructurering van centra voor werkgelegenheid die bemiddelen tussen vraag en 
aanbod op de arbeidsmarkt.                                                                                                   
 
B. Artikel 29  Onderwijsdoelen 
 
Basisonderwijs, voortgezet onderwijs en speciaal onderwijs 
 
354. Om de prestaties van het basisonderwijs te verhogen wordt – naast de taken van het 
onderwijs bij bijvoorbeeld sociaal-emotionele ontwikkeling – meer nadruk gelegd op het 
opbrengstgericht werken. Scholen worden bewust gemaakt dat men door meer doelgericht 
en planmatig te werken betere resultaten kan behalen bij de leerlingen. Daarbij wordt de 
nadruk gelegd op het leren van taal en rekenen. Ook het gebruik van landelijke toetsen 
wordt verplicht gesteld om de opbrengst te kunnen meten en verbeteringen aan te kunnen 
brengen.  
 
355. In het basisonderwijs is Engels een verplicht onderdeel van het curriculum. Het doel van 
Engels is om een eerste basis te leggen om te kunnen communiceren met 
moedertaalsprekers of anderen die buiten de school Engels spreken. In het voortgezet 
onderwijs is Engels verplicht op alle scholen; in de onderbouw van HAVO en VWO zijn 
daarnaast in beginsel Duits en Frans verplicht als tweede en derde vreemde taal. Verder zijn 
er scholen die facultatief Arabisch, Turks, Spaans, Italiaans, Russisch en Chinees geven.  
 
356. Voorts is de derde Nederlandse rapportage t.a.v. de onderwijsdoelen nog actueel. 
Basisuitgangspunten - kinderen groeien op in een pluriforme samenleving en gelijke kansen 
worden geboden aan jongens en meisjes- zijn nog steeds van kracht. Een en ander heeft 
consequenties voor onderwijsdoelen als actief burgerschap, sociale integratie en kennis 
maken met andere culturen. Ook de situatie t.a.v. het Fries en de andere minderheidstalen is 
onveranderd. Hierover wordt uitgebreider gerapporteerd bij artikel 30. 
 
Burgerschap, mensenrechten- en kinderrechteneducatie 
 
357. In de vorige rapportage is aangegeven dat de verantwoordelijkheid van scholen om bij te 
dragen aan burgerschap en sociale integratie per 2006 is vastgelegd als wettelijke 
verplichting van het funderend onderwijs.  
 
358. Daarnaast komen aspecten van burgerschap, mensenrechten- en kinderrechteneducatie 
terug in de kerndoelen van het primair en voortgezet onderwijs. Zo ligt in kerndoel 47 van 
het Voortgezet Onderwijs het volgende vast: de leerling leert actuele spanningen en 
conflicten in de wereld te plaatsen tegen hun achtergrond, en leert daarbij de doorwerking 
ervan op individuen en samenleving (nationaal, Europees en internationaal), de grote 
onderlinge afhankelijkheid in de wereld, het belang van mensenrechten en de betekenis van 
internationale samenwerking te zien. De kerndoelen dienen door scholen te worden vertaald 
op alle niveaus van de  onderwijscurricula (aanbeveling 62, d). De wijze waarop zij dat doen, 
is echter de verantwoordelijkheid van de scholen zelf. 
 
73 
 

C. Artikel 31  Vrije tijd, recreatie en culturele activiteiten 
 
Jeugd(welzijns)werk 
 
365. Welzijnsaanbod, zoals kinder-, tiener- en jongerenwerk, peuterspeelzaalwerk behoort tot het 
lokaal jeugd(welzijns)beleid. Het lokale jeugdbeleid is gericht op een kansrijke ontwikkeling 
van álle kinderen en jongeren, waardoor zij opgroeien in een kindvriendelijke leefomgeving 
en zij verantwoordelijkheid leren nemen voor zichzelf én voor hun omgeving. Gemeenten 
hebben een eigen verantwoordelijkheid om een integraal en lokaalspecifiek jeugdbeleid te 
voeren.  
 
366. In juni 2009, 2010 en 2011 werd de Landelijke Buitenspeeldag georganiseerd, een initiatief 
van tv-zender Nickelodeon en de VNG. Dit in samenwerking met Vereniging Sport en 
Gemeenten (VSG), Scouting Nederland, Jantje Beton, het netwerk Child Friendly Cities en 
Veilig Verkeer Nederland. Met dit initiatief worden kinderen in Nederland gestimuleerd om 
buiten te spelen en te sporten.  
 
367. In 2010 hebben de ministeries voor Jeugd en Gezin en van VWS onderzoek laten doen naar 
de positie van meiden in het jongerenwerk. De reden dat dit onderzoek is gedaan, was dat er 
weinig onderzoek was naar jongerenwerk en in het bijzonder naar de plek van meiden in het 
jongerenwerk. In januari 2011 is het onderzoek, dat uitgevoerd is door NJi, opgeleverd. VWS 
heeft  twee publicaties laten ontwikkelen die aansluiten bij de behoeften van gemeenten 
(beleidsmedewerkers en wethouders Jeugd) en van jongerenwerkorganisaties (managers en 
jongerenwerkers) en een bijeenkomst georganiseerd die in het teken staat van de positie 
van meiden in het jongerenwerk.  
 
368. Het Nederlands Jeugdinstituut organiseerde in maart 2010 in samenwerking met stichting 
JONG Rotterdam een Europese Expert Meeting voor jongerenwerkers “Empowering youth 
work”. Zo‟n 60 jongerenwerkers, beleidswerkers, belangenbehartigers en andere 
betrokkenen bij het jongerenwerk uit verschillende Europese landen namen aan deze dagen 
deel. Doel van deze dagen was om kennis en ervaringen rond professionalisering, 
methodisch werken en erkenning van het jongerenwerk in Europese, nationale en lokale 
context uit te wisselen. De nieuwe Europese Jeugd Strategie was de kapstok.  
 
Kinderen en jongeren doen vaker aan sport en cultuur 
 
369. De staatssecretaris van SZW heeft in jaren 2008 en 2009 gemeenten twee maal € 40 miljoen 
extra gegeven om via de bijzondere bijstand arme gezinnen te ondersteunen bij deelname 
aan sport, cultuur en dergelijke. 
 
370. De groep die niet doet aan sport, zwemles, cultuur, muziek, scouting, buitenschoolse 
activiteiten en dergelijke is kleiner geworden. Over alle kinderen bezien was de afname 
tussen 2008 en 2010 3% (van 518.000 naar 504.000). Bij arme kinderen werd de groep die 
niet „maatschappelijk meedoet‟ 6% kleiner (141.000 in 2008, 133.000 in 2010). Onder de 
bijstandskinderen in deze groep was de afname nog duidelijker (-9%: 66.000 in 2008, 
61.000 in 2010). De onderzochte bevolkingsgroep (5- tot en met 17-jarigen) bestond in 
2010 uit 2,4 miljoen kinderen. Door deze ontwikkeling hebben bijstandskinderen hun 
achterstand op de andere inkomensgroepen iets ingelopen.  
 
 
 
 
 
 
75 
 

Uitgangspunt van de maatschappelijke stage stimulering is dat de stage aansluit bij de 
behoefte en interesse van de leerling omdat dit het meeste leereffect heeft, hierover gaat de 
school met de leerling in gesprek bij de realisatie van de maatschappelijke stage.  
 
Cultuur 
 
376. In de vorige rapportage is aangegeven dat het ministerie van Onderwijs, Cultuur en 
Wetenschap wil dat alle kinderen in de leerplichtige leeftijd via het onderwijs met cultuur in 
aanraking komen. Dit beleid wordt ongewijzigd voortgezet. Voor de periode 2008-2010 is 
hiervoor een bedrag van €22,5 miljoen per jaar geïnvesteerd.  
 
 
VIII. SPECIALE BESCHERMINGSMAATREGELEN 
 
A. Kinderen in Noodsituaties 
 
i.  Artikel 22 en 39  Vluchtelingen 
 
377. Op dit moment wordt het beleid voor alleenstaande minderjarige vreemdelingen (amv) 
herijkt. Het doel van deze herijking is het sneller geven van duidelijkheid aan de amv over 
zijn of haar verblijfsperspectief (verblijf of terugkeer). Bij de komst van amv‟s naar 
Nederland, die niet in aanmerking komen voor komen voor internationale bescherming, is de 
inzet maximaal gericht op zo spoedig mogelijke terugkeer onder de voorwaarde van lokale 
opvang. De periode van onbestendigheid en onzekerheid in dat verblijfsperspectief dient te 
worden teruggebracht. Een doelstelling is dan ook om sneller te beslissen op 
verblijfsaanvragen van amv‟s.  
 
378. Voorkomen moet worden dat een amv geruime tijd in Nederland heeft verbleven zonder enig 
zicht op een duurzaam verblijfsperspectief, gelet ook op de kwetsbaarheid van minderjarigen 
die ontheemd zijn geraakt uit hun „gewone‟ (familiaire) en vertrouwde omgeving. Er wordt 
dus ingezet op een zo veel mogelijk sluitende aanpak van het amv-beleid. 
 
379. De amv-vergunning die nu bestaat voor amv‟s die niet in aanmerking komen voor 
asielbescherming en voor wie geen adequate opvang is in het land van herkomst, vervalt in 
het nieuwe beleid. Voor de amv‟s die bij binnenkomst jonger zijn dan 15 jaar en die buiten 
hun schuld niet kunnen terugkeren naar een situatie van adequate opvang, komt er een 
verruimd buitenschuldbeleid. Hiermee wordt een vangnet geboden voor jonge amv‟s.  De 
definitie van „adequate opvang‟ wordt in de uitwerking van de herijking onder de loep 
genomen.  
 
380. Bij de terugkeer van amv‟s wordt – net als bij volwassenen - ingezet op vrijwillige terugkeer. 
Gedwongen terugkeer van amv‟s is in de praktijk bijzonder lastig. Daarom wordt onder meer 
ingezet op maatregelen om vrijwillige terugkeer te bevorderen, inclusief bevorderen van 
internationale samenwerking op dit gebied.  
 
381. In de herijking zullen alleenstaande  minderjarige vreemdelingen onverminderd  als 
kwetsbare groep worden beschouwd. Het voorkomen van uitbuiting en misbruik zal blijvend 
aandachtspunt zijn in de herijking van het amv-beleid. De beschermde opvang die er al is 
voor amv‟s die slachtoffer zijn geworden of dreigen te worden van mensenhandelaars, wordt 
voortgezet. Hierbij wordt de opvang minder „gesloten‟ zonder af te doen aan de bescherming 
die aan deze amv‟s wordt geboden.  
 
77 
 

1F Kinderen  
 
385. Gezinsleden van een vreemdeling aan wie artikel 1F Vluchtelingenverdrag wordt 
tegengeworpen, komen in beginsel niet in aanmerking voor een verblijfsvergunning. Het gaat 
hier dus om contra-indicaties die niet samenhangen met persoonlijke gedragingen of 
eigenschappen van het 'gezinslid' zelf, maar van de vreemdeling aan wie reeds verblijf is 
geweigerd. In deze gevallen bestaat, gelet op het belang van de openbare orde, ernstig 
bezwaar tegen het verblijf van betrokkenen. Er dient immers te worden vermeden dat artikel 
1F Vluchtelingenverdrag zijn praktische belang verliest. Het verlenen van een verblijfstitel 
aan gezinsleden zou betekenen, dat de vreemdeling aan wie artikel 1F Vluchtelingenverdrag 
is tegengeworpen in de praktijk vrijwel zeker voor langere tijd feitelijk hier te lande zou 
kunnen verblijven, mede dankzij de rechten en voorzieningen die de gezinsleden zouden 
genieten op grond van de verleende verblijfstitel. Gelet op het uitzonderlijke karakter van de 
gepleegde misdrijven weegt het belang van de openbare orde in Nederland in dit geval 
zwaarder. 
 
386. Aan gezinsleden van een vreemdeling aan wie artikel 1F Vluchtelingenverdrag is 
tegengeworpen en die langdurig ononderbroken in Nederland verblijven wordt evenwel niet 
langer de contra-indicatie openbare orde tegengeworpen. Hiertoe is niet relevant of er nog 
sprake is van een gezinsband met de vreemdeling aan wie artikel 1F Vluchtelingenverdrag is 
tegengeworpen. Daarnaast is de opstelling van de gezinsleden in hun eigen vertrekproces 
van belang. De gezinsleden moeten aan de volgende voorwaarden voldoen:  
- gerekend vanaf de datum van de eerste asielaanvraag is sprake van een langdurig verblijf 
in Nederland van ten minste tien jaren; 
- genoemd verblijf is ononderbroken en; 
- er is geen sprake geweest van frustratie van het vertrekproces.  
 
 
ii.   Artikel 38  Kinderen in gewapend conflict 
 
387. Zie reeds ingediende initiële rapport.  
 
 
B. Kinderen in aanraking met Justitie 
 
i. Artikel 40  Jeugdstrafrecht 
 
Doelstellingen en uitgangspunten beleid in rapportageperiode  
 
388. Het pedagogisch karakter van het jeugdstrafrecht komt, naast de specifieke regeling in de 
wet en toepassing door speciale jeugdofficieren van Justitie en kinderrechters, tot 
uitdrukking in de wijze waarop alle handelingen jegens de jongeren zijn gericht op het 
stimuleren van zijn ontwikkeling, de jongere te heropvoeden, te resocialiseren en te 
weerhouden van een verdere criminele carrière. Bij zorgen omtrent de opvoeding van de 
19
jeugdige kunnen tevens civielrechtelijke maatregelen worden overwogen. In de afdoening 
van strafbare feiten, begaan door kinderen, wordt er naar gestreefd om kinderen zo mogelijk 
buiten de strafrechtelijke procedures te houden en met respect voor de mensenrechten van 
het kind naar andere mogelijkheden te zoeken. Concrete voorbeelden hiervan zijn 
mogelijkheden van de officier van justitie van vervolging af te zien, jeugdhulpverlening in te 
schakelen en de Halt-afdoening.   
 
                                                           
19
 Dit uitgangspunt is ook verankerd in het vorderingsbeleid van het Openbaar Ministerie, zie de aanwijzing effectieve afdoening 
strafzaken jeugdigen, 2011A008, Staatscourant 2011 nr. 10941  
79 
 

De belangrijkste pijler van het 12-min beleid is dat jeugdigen niet worden gestraft wanneer 
zij in aanraking komen met de justitiële autoriteiten, maar worden doorgeleid naar de zorg. 
Ook vroegsignalering speelt hierin een grote rol. 
 
396. Politie en Bureau Jeugdzorg hebben in lijn met deze beleidsuitgangspunten, per 1 januari 
2010 afspraken gemaakt over de afhandeling van 12-minzaken. Deze houden in dat ouders 
worden uitgenodigd op het politiebureau om te praten over het strafbare feit dat hun kind 
heeft gepleegd. Vervolgens wordt het kind overgedragen aan Bureau Jeugdzorg (BJZ) via 
20
een zogenaamd zorgformulier. Op basis van de binnengekomen (en eventueel overige 
aanwezige) informatie, besluit het BJZ over de inzet van hulpverlening.  
 
397. Voor ouders van zeer jonge kinderen die met politie in aanraking komen, is een speciaal 
opvoedingsondersteuningsaanbod ontwikkeld. De politie Gelderland-Midden heeft in 2007 
een screeningsinstrument ontwikkeld en in gebruik genomen. Dit instrument, genaamd 
Prokid, brengt kinderen onder de 12 jaar in beeld die op de één of andere manier met de 
politie in aanraking zijn geweest. Delictgedrag komt in Prokid samen met informatie over 
andere risicofactoren die zich in de directe omgeving van het kind afspelen, zoals huiselijk 
geweld, politiecontacten van huisgenoten, drugsgebruik. 
 
Persoonsgerichte benadering 
 
398. De basis voor een persoonsgerichte benadering is een gerichte en adequate diagnose. Om te 
kunnen bepalen welke gedragsinterventie ingezet moet worden om gedragsverandering bij 
de jongere te bereiken, is allereerst een diagnose van recidive-risico, criminogene tekorten 
en de responsiviteit van de jongere noodzakelijk. Gestreefd is naar een verbeterd en 
samenhangend diagnose-instrumentarium voor de jeugdstrafrechtketen en naar de 
beschikbaarheid van effectieve gedragsinterventies. Deze werden in 2011 ontwikkeld, erkend 
en geïmplementeerd. 
 
Erkende gedragsinterventies 
 
399. In augustus 2005 is de Erkenningscommissie Gedragsinterventies Justitie geïnstalleerd. Deze 
commissie beoordeelt van alle gedragsinterventies die in justitieel kader worden 
aangeboden, of zij (kunnen) leiden tot het verminderen of voorkomen van recidive. 
Toegewerkt wordt naar een gericht – voorlopig - aanbod aan gedragsinterventies (circa 20-
25), afgestemd op criminogene factoren van jeugdige justitiabelen. Inmiddels (medio 2011) 
zijn er 16 gedragsinterventies erkend door deze commissie en drie voorlopig erkend. 
 
400. Medio 2008 zijn de JJI's gestart met de landelijke implementatie van erkende 
gedragsinterventies en de Raad voor de Kinderbescherming is begin 2009 daarmee 
begonnen. Bij de JJI krijgt inmiddels ruim driekwart van de langverblijvers een erkende 
gedragsinterventie aangeboden. Bij de Raad voor de Kinderbescherming is een start 
gemaakt met de implementatie.  
 
De maatregel betreffende het gedrag van de jeugdige  
 
401. Bij wet van 20 december 2007 (Stb. 2007, 575) en inwerkingtreding per 1 februari 2008 
(Stb 2008, 24) werd onder meer de “maatregel betreffende het gedrag van de jeugdige”, 
ook wel gedragsbeïnvloedende maatregel (GBM) ingevoerd. Hiermee heeft de rechter een 
gedegen instrument gekregen om ook bij de strafrechtelijke reactie op norm overschrijdend 
gedrag, nadrukkelijk aan een zorgbehoefte van het kind te kunnen voldoen.  
                                                           
20
 Er wordt in alle gevallen doorverwezen, met uitzondering van de lichtste delicten (overtredingen). Bij overtredingen wordt alleen 
doorverwezen als er sprake is van aanvullende zorgsignalen. Zijn die er niet, dan volstaat een reprimande. Ook wordt het delict 
geregistreerd, zodat bij herhaling direct kan worden ingegrepen.  
81 
 

Binnen deze beraden werken de justitiële jeugdinrichtingen, de Raad voor de 
Kinderbescherming, de Bureaus jeugdzorg/afdelingen jeugdreclassering en de gemeenten 
samen aan de begeleiding van het kind. De organisaties bespreken de situatie van de 
jongere en stellen een nazorgplan op.  
 
407. Als een jongere in een  JJI komt, wordt hij binnen één week besproken in het 
netwerkberaad. Dit beraad vindt plaats in de JJI. Tijdens het beraad wordt alle informatie 
over de jongere verzameld. Er wordt geschat hoe lang hij nog in de JJI verblijft en er worden 
heldere procedurele afspraken gemaakt over wie wat doet met betrekking tot de nazorg. 
Binnen twee weken na het netwerkberaad vindt het eerste trajectberaad plaats in de regio 
waar de jongere woont. Ook de gemeente is daarbij aanwezig. In het trajectberaad worden 
afspraken gemaakt over de nazorg en begeleiding van de jongere als hij uit de JJI komt. In 
veel gevallen heeft de jeugdige de JJI al verlaten op het moment dat het trajectberaad 
22
plaatsvindt. De netwerk- en  trajectberaden hebben inmiddels een wettelijke basis .  
 
Wettelijke basis verplichte nazorg na vrijheidsbenemende sancties 
 
23
408. Bij de PIJ-maatregel en bij jeugddetentie volgt een periode van verplichte nazorg . Bij 
jeugdigen met jeugddetentie met een strafrestant van drie maanden of meer, krijgt de 
verplichte nazorg vorm in een Scholing- en Trainingsprogramma (STP). Met de uitvoering 
van het STP is de jeugdreclassering of de reclassering belast. Voor jeugddetentie met een 
strafrestant van minder dan drie maanden, vindt de nazorg plaats door middel van het 
stellen van bijzondere voorwaarden bij een (deels) voorwaardelijke veroordeling. Met het 
openbaar ministerie zijn afspraken gemaakt die erop zien dat in de zich daarvoor lenende 
gevallen, naast de onvoorwaardelijke jeugddetentie ook een voorwaardelijk deel of een 
(deels) voorwaardelijke jeugdsanctie wordt gevorderd. Met de wet is voorzien in een stelsel 
van voorwaardelijke beëindiging van de PIJ-maatregel. In alle gevallen eindigt de maatregel 
voorwaardelijk, één jaar voordat de maximale duur van de maatregel wordt bereikt. Tijdens 
de voorwaardelijke beëindiging dient de jeugdige zich te houden aan een aantal 
voorwaarden.  
 
Project Aanpak recidive werkstraffen jeugd  
 
409. De werkstraf is een voorbeeld van een sanctie waarbij onder andere wordt ingezet op het 
stimuleren van de ontwikkeling van de jongere. In de rapportageperiode bestond meer dan 
de helft van de opgelegde sancties voor jeugdigen uit een werkstraf. Dit behelst een sanctie 
zonder  vrijheidsbeneming, hetgeen aansluit bij het adagium dat vrijheidsbeneming een 
ultimum remedium dient te zijn. Begin 2010 is het project Aanpak recidive werkstraffen 
jeugd (ARWJ) van start gegaan. Dit project heeft onder andere tot doel de werkstraf voor  
jeugdigen te verbeteren.  
 
Eerlijk proces: Recht op bijstand jeugdige tijdens politieverhoor 
 
410. Naar aanleiding van ontwikkelingen in de rechtspraak van het Europese Hof voor de Rechten 
van de Mens (o.m. Salduz arrest, 27 november 2008), heeft de Hoge Raad der Nederlanden  
zich in 2009 (HR 30 juni 2009, LJN: BH3079, BH3081 en BH3084) uitgesproken over de 
implicaties van deze jurisprudentie voor het recht op rechtsbijstand in de Nederlandse 
strafrechtspleging, in het bijzonder met betrekking tot het politieverhoor.  
                                                           
22
 Met het besluit van 16 juni 2011, houdende wijziging van het Reglement justitiële jeugdinrichtingen en het Besluit tenuitvoerlegging 
jeugdstrafrecht 1994, ter uitwerking van de wet van 13 december 2010 tot wijziging van de Beginselenwet justitiële jeugdinrichtingen, 
het Wetboek van Strafrecht, het Wetboek van Strafvordering en enige andere wetten, in verband met de aanpassing van de 
tenuitvoerlegging van vrijheidsbenemende jeugdsancties (Stb. 2011, 304). 
23
 Dit is onderdeel van de wet van 13 december 2010 tot wijziging van de Beginselenwet justitiële jeugdinrichtingen, het Wetboek van 
Strafrecht, het Wetboek van Strafvordering en enige andere wetten, in verband met de aanpassing van de tenuitvoerlegging van 
23
vrijheidsbenemende jeugdsancties. Deze wet trad op 1 juli 2011 in werking. Stb. 2011, 296.  
83 
 

 
416. In artikel 404, tweede lid, Wetboek van Strafvordering komt tot uitdrukking dat hoger 
beroep is uitgesloten bij berechte overtredingen waarbij geen andere straf of maatregel is 
25
opgelegd dan een geldboete van maximaal €50. De beperking bestaat uit een combinatie 
van het karakter van het strafbare feit en de hoogte van de mogelijk op te leggen sanctie. 
Bij een veroordeling wegens een misdrijf staat (uiteraard) altijd hoger beroep open. Slechts 
bij veroordeling wegens lichte overtredingen is het recht op hoger beroep beperkt. Het gaat 
dan om zaken van zo een geringe omvang. De Nederlandse regering is van oordeel dat de 
mogelijkheid van hoger beroep in dergelijke gevallen niet wenselijk is. Het openstellen van 
hoger beroep zal tot onnodige vertraging en belasting van het systeem kunnen leiden en ook 
een onnodige juridisering van eenvoudige geschillen tot gevolg hebben.  
 
ii. Artikel 37 b-d Kinderen die beroofd zijn van hun vrijheid 
 
417. In de Jeugdzorg Plus is het mogelijk beperkende maatregelen op te leggen, bijvoorbeeld een 
beperking van de bewegingsvrijheid. Dit kan door het op slot doen van de deuren in een 
instelling of door het plaatsen van een hek rond de instelling. Dat is nodig om te voorkomen 
dat deze jongeren zich aan de noodzakelijke zorg onttrekken of daaraan door anderen 
worden onttrokken. Opsluiting moet functioneel zijn en is als zodanig is geen doel van 
gesloten jeugdzorg. 
 
418. Op de doelstellingen en de uitgangspunten van het strafvorderlijk sanctioneringsbeleid bij 
kinderen is ingegaan in onderdeel VIII.bi van deze rapportage. Op deze plaats vinden de 
aanbevelingen van het CRC in 2009 met betrekking tot het gebruik van voorlopige hechtenis 
en de mogelijkheid kinderen in de leeftijd van 16 en 17 te berechten volgens het 
volwassenenstrafrecht, bespreking.  
 
Vrijheidsbeneming ultimum remedium 
 
Ontwikkelingen gebruik voorlopige hechtenis 
 
419. Het Comité heeft richting de Nederlandse regering zijn zorg uitgesproken over het 
toenemende gebruik van voorlopige hechtenis voor jongeren in Nederland en aanbevolen te 
waarborgen dat uitsluitend in laatste instantie wordt gekozen voor de vrijheidsbeneming van 
jeugdige plegers en bovendien zo kort mogelijk. Zoals in onderdeel VIII.bi van deze 
rapportage is uiteengezet, is het uitgangspunt van de Nederlandse regering dat 
vrijheidsbeneming alleen wordt gehanteerd als uiterste maatregel en voor de kortst 
mogelijke passende duur.  
 
420. In het bijzonder voor de voorlopige hechtenis geldt dat voor de rechter die de voorlopige 
hechtenis beveelt de wettelijke opdracht geldt, te onderzoeken of de hechtenis, onder daarbij 
te stellen voorwaarden, kan worden geschorst (artikel 493 Sv). Om de rechter maximale 
helderheid te bieden over de voorwaarden die aan een dergelijke schorsing kunnen worden 
26
verbonden, is in de rapportageperiode ook het Besluit gedragsbeïnvloeding jeugdigen tot 
stand gebracht. Daarin zijn de voorwaarden die kunnen worden gesteld bij de schorsing van 
voorlopige hechtenis explicieter in een wettelijke regeling neergelegd.  
 
                                                           
25
 Bij een cumulatieve tenlastelegging waarbij de rechtbank de verdachte heeft veroordeeld tot meerdere geldboetes, moeten die 
geldboetes worden opgeteld en geldt een gezamenlijk maximum van €50.  
26
 Besluit van 22 januari 2008, houdende uitwerking van de mogelijkheden tot gedragsbeïnvloeding van jeugdigen die strafbare feiten 
hebben begaan (Besluit gedragsbeïnvloeding jeugdigen). 
 
85 
 

Kwaliteitstraject justitiële jeugdinrichtingen 
427. Naast wetswijzigingen (zie paragraaf 122 en verder) heeft het rapport „Veiligheid in justitiële 
jeugdinrichtingen: opdracht met risico‟s‟ uit september 2007 tevens geleid tot een 
beleidsmatig kwaliteitstraject. De aanbevelingen uit het rapport hebben geresulteerd in een 
uitgebreid pakket aan verbetermaatregelen om de kwaliteit van de jeugdinrichtingen (JJI‟s) 
een stevige impuls te geven. Hieronder wordt een overzicht gegeven van de ingezette 
maatregelen in de periode 2007 – 2010 en de behaalde resultaten. 
Invoering basismethodiek YOUTURN en erkende gedragsinterventies.  
428. De basismethodiek YOUTURN geeft de groepsleiding  concrete handvatten om jeugdigen te 
bejegenen. In YOUTURN zijn meerdere verblijfsfasen beschreven. Per fase is uitgewerkt welk 
behandelprogramma (op maat) de jeugdige krijgt aangeboden, welke instrumenten worden 
afgenomen en hoe de ouders erbij worden betrokken. De combinatie van het aanleren van 
sociale competenties en meer inzicht in cognitieve vertekeningen zorgt voor een meer 
integrale aanpak. Eind 2008 is gestart met de implementatie in alle JJI‟s en vanaf 2010 
werken alle JJI‟s conform de basismethodiek YOUTURN.  
 
429. Als duidelijk is dat de jongeren langer in de JJI verblijven (meestal bij ongeveer drie 
maanden) krijgen zij een erkende gedragsinterventie aangeboden die aansluit bij hun 
individuele behoefte voor wat betreft gedragsproblematiek. Inzet van gedragsinterventies 
heeft immers alleen effect als deze ook kunnen worden afgerond.  
 
430. De meeste gedragsinterventies duren minimaal vier maanden. Tussen 2006 en 2010 (en nu 
nog) zijn circa 400 trainers opgeleid die deze gedragsinterventies kunnen toepassen. Binnen 
de basismethodiek is ouderparticipatie een kernelement en worden ouders nog 
nadrukkelijker betrokken bij het verblijf van hun kind in de JJI. Op deze manier kan ervoor 
worden gezorgd dat jeugdigen terugkeren in een stabielere thuissituatie en minder snel 
terugvallen in oude patronen. Er is een sectorale visie op ouderparticipatie ontwikkeld, die in 
mei 2011 is afgerond. De JJI‟s zetten een breed aanbod aan activiteiten in om betrokkenheid 
van ouders te bevorderen, zoals gezinsgerichte erkende gedragsinterventies. Ouders worden 
standaard uitgenodigd voor gesprekken over de toekomst van hun kind en door de JJI 
betrokken bij de totstandkoming van een aanvraag voor verlof en de deelname aan een 
scholings – en trainingsprogramma.  
 
Screening en psychiatrische zorg 
431. Er is in de rapportageperiode een verbeterslag gemaakt met betrekking tot de diagnostiek 
van gedragsproblemen die samenhangen met of voortkomen uit psychiatrische stoornissen. 
Vanaf september 2008 worden alle jeugdigen bij wie een stoornis is geconstateerd 
31
besproken in het Psycho-Medisch Overleg dat minimaal eens in de twee weken plaatsvindt. 
Groepsleiders zijn getraind in het signaleren van psychische aandoeningen middels een 
cursus psychopathologie die wordt verzorgd door de eigen kinder- en jeugdpsychiater of de 
plaatselijke instanties van de reguliere Geestelijke gezondheidszorg (GGz). De kwaliteit van 
psychiatrische zorg is onder meer verbeterd door het inzetten van screeningsinstrumenten, 
zodat binnen 24 uur na binnenkomst in de JJI duidelijkheid bestaat omtrent het psychiatrisch 
toestandsbeeld.  
 
432. Voorts is in 2009 een landelijke visie op psychiatrische basiszorg opgesteld. Deze visie is tot 
stand gekomen na  expertmeetings waarbij onder meer de jeugd-GGz, JJI‟s, NIFP, de 
Inspectie Gezondheidszorg en GGZ Nederland betrokken waren.  
 
                                                           
31
 Hierbij zijn de behandelcoördinator(en), de verpleegkundige en een psychiater aanwezig. 
87 
 

Het uitgangspunt is daarmee dat mechanische middelen slechts in het uiterste geval en dan 
nog zo kort mogelijk worden toegepast. De regeling stelt verder eisen aan de mechanische 
middelen en de toepassing ervan. De directeur van de inrichting stelt een protocol op over 
onder andere de wijze van toepassing van mechanische middelen, welk personeelslid 
verantwoordelijk is voor het toezicht en de verzorging van de jeugdige ten aanzien van wie 
mechanische middelen zijn toegepast. Van de toepassing van mechanische middelen wordt 
een verslag gemaakt. In het protocol wordt eveneens vastgelegd op welke wijze de 
personeelsleden periodiek getraind worden in de omgang met mechanische middelen.  
 
438. De duur van plaatsing van een jeugdige in de afzondering is op basis van de 
Beginselenwetwet justitiële jeugdinrichtingen beperkt tot maximaal vierdagen voor jeugdigen 
van 16 jaar en ouder. De toepassing van mechanische middelen doet zich uitsluitend voor 
binnen een afzonderingssituatie en duurt maximaal 24 aaneengesloten uren bij jeugdigen 
van 16 jaar en ouder. In die gevallen wordt onverwijld de commissie van toezicht ingelicht, 
die zowel op juridisch vlak als vanuit haar rol als toezichthouder fungeert als een belangrijk 
controlemechanisme.  
 
439. In de praktijk worden jeugdigen die een ernstig gevaar voor zichzelf of anderen vormen 
geplaatst op de Forensische Observatie- en Begeleidingsafdeling (FOBA) van de JJI De 
Hartelborgt. Mechanische middelen worden in De Hartelborgt  slechts incidenteel en 
bovendien kortdurend ingezet Er is altijd sprake van toezicht door het personeel. De 
Hartelborgt heeft als uitgangspunt dit soort vrijheidsbelemmerende middelen niet in te 
zetten en deze problematiek op een andere, niet mechanische manier te ondervangen. Het 
veiligheidsbed wordt vanaf 1 januari 2010 niet meer ingezet en staat letterlijk achter slot en 
grendel in JJI De Hartelborgt. Mede vanwege de ingezette verbetermaatregelen (bijvoorbeeld 
de groepsverkleining en bijscholing van JJI personeel in het -vroegtijdig- signaleren van 
psychiatrische problematiek) is het aantal jeugdigen dat op de FOBA verblijft gedaald.  
 
440. In 2006 en 2007 verbleven gemiddeld 22 jeugdigen op de FOBA. In 2008 is een van beide 
FOBA‟s overgedragen aan Jeugd en Gezin (thans: het ministerie van Volksgezondheid, 
Welzijn en Sport ) en verbleven gemiddeld nog tien jeugdigen op de FOBA. In 2009 waren dit 
er gemiddeld negen en dit aantal is vanaf 2010 nog verder afgenomen. In 2010 verbleven 
gemiddeld nog ruim zeven jeugdigen op de FOBA en over de eerste helft van 2011 is dit 
33
aantal nog verder gedaald naar zes jeugdigen . 
 
Capaciteitsontwikkeling 
 
441. De capaciteit van de justitiële jeugdinrichtingen is de afgelopen jaren fors gedaald. 
Onderstaand de vastgestelde strafrechtelijke behoefte in de afgelopen periode.  
 
  2004 2005 2006 2007 2008 2009 
opvang 858 904 777 686 479 454 
behandel 488 541 601 585 564 457 
totaal 1.346 1.445 1.378 1.271 1.043 911 
 
Tabel: vastgestelde strafrechtelijke behoefte in de JJI‟s zoals bekend bij DJI t/m 2009. 
 
442. Bovenstaande tabel betreft capaciteit die zowel beschikbaar is voor strafrechtelijk geplaatste 
jeugdigen als voor civielrechtelijk geplaatste jeugdigen. Voor beleidsontwikkelingen op het 
gebied van civielrechtelijk geplaatste jeugdigen wordt verwezen naar art.18 lid 2).  
 
 
 
                                                           
33
 Bron: DJI 
89 
 

Dit voorbehoud houdt in dat Nederland de bepaling aanvaardt, maar dat dit niet belet dat op 
kinderen in de leeftijd van zestien jaar of ouder het volwassenenstrafrecht kan worden 
toegepast, indien aan in de wet te bepalen criteria is voldaan.  
 
450. De Nederlandse regering heeft dit voorbehoud naar aanleiding van de aanbevelingen van het 
CRC nader overwogen. Daarbij heeft zij het standpunt ingenomen dat zij, ondanks het 
geringe gebruik dat daarvan wordt gemaakt, de mogelijkheid om aan minderjarigen in 
uitzonderlijke gevallen een straf of maatregel uit het volwassenenstrafrecht op te leggen, 
wenst te handhaven. Dit standpunt is verwoord in de brief van de Staatssecretaris van 
Veiligheid en Justitie aan de Tweede Kamer, aangaande de inrichting van een afzonderlijk 
strafrecht voor adolescenten in de leeftijd van 16 tot 23 jaar (Kamerstukken II 2010/11, 28 
741, nr. 17).  
 
451. Dit adolescentenstrafrecht beoogt bij het opleggen van een straf of maatregel een meer op 
de persoon toegesneden benadering mogelijk te maken, rekening houdend met de 
ontwikkelingsfase waarin de jeugdige of jongvolwassene zich bevindt. Aan jongvolwassenen 
tot 23 jaar zullen daarbij óók straffen en maatregelen uit het pedagogische jeugdstrafrecht 
kunnen worden opgelegd. Nu kent de Nederlandse wet deze mogelijkheid voor 
jongvolwassenen tot 21 jaar (artikel 77c van het Wetboek van Strafrecht). De berechting van 
kinderen zal daarbij blijven plaatsvinden door de kinderrechter. In de brief is uiteengezet dat 
de regering in de mogelijkheid om aan minderjarigen vanaf 16 jaar een straf of maatregel uit 
het volwassenenstrafrecht op te leggen, een belangrijk middel ziet om te voorkomen dat het 
milde jeugdstrafrecht over de gehele linie disproportioneel zou moeten worden verzwaard. 
 
Vreemdelingrechtelijk kader 
452. Sinds januari 2008 voert de Nederlandse overheid, ingevolge aanbeveling 68,  het beleid dat 
gezinnen met minderjarige kinderen in de meeste gevallen slechts in bewaring kunnen 
worden gesteld indien het vertrek binnen een termijn van maximaal veertien dagen kan 
worden gerealiseerd. Indien er gedurende een langere periode met het oog op het 
(gedwongen) vertrek toezicht moet worden gehouden op een gezin met minderjarige 
kinderen, kan het gezin in een locatie worden geplaatst waar sprake is van 
vrijheidsbeperking (onder meer middels een dagelijkse meldplicht) in plaats van 
vrijheidsontneming. Daarnaast blijft het mogelijk om bij een gezin met twee ouders één van 
de ouders in bewaring te stellen.  
 
453. Voorts is in maart 2011 beleid ingevoerd bedoeld om ook vreemdelingenbewaring van 
alleenstaande minderjarige vreemdelingen sterk te beperken. Zij kunnen alleen nog in 
bewaring worden gesteld indien er sprake is van een of meer van onderstaande 
omstandigheden: 
- Betrokkene is verdacht van of veroordeeld wegens een misdrijf; 
- het vertrek van betrokkene kan binnen veertien dagen gerealiseerd worden; 
- betrokkene is eerder met onbekende bestemming vertrokken uit de opvang of heeft 
zich niet gehouden aan een opgelegde meldplicht of vrijheidsbeperkende maatregel; 
- aan betrokkene is de toegang geweigerd aan de buitengrens, en de minderjarigheid is 
nog niet vastgesteld.  
 
454. Indien alleenstaande minderjarigen in bewaring worden gesteld, gebeurd dit in beginsel in 
een Justitiële Jeugdinrichting, zodat de begeleiding en het dagprogramma specifiek op 
minderjarigen zijn toegesneden.  
 
 
 
91 
 

In de justitiële jeugdinrichtingen wordt de jeugdige dader geconfronteerd met de gevolgen 
die zijn daden hebben gehad voor het slachtoffer. 
 
Wet versterking van de positie van het slachtoffer in het strafproces per 1 
januari 2011 in werking 
 
460. Op 1 januari 2011 is de Wet tot Wijziging van het Wetboek van Strafvordering en het 
Wetboek van Strafrecht ter versterking van de positie van het slachtoffer in het strafproces 
36
in werking getreden. Hiermee zijn, in een aparte afdeling in het Wetboek van 
Strafvordering, de rechten van het slachtoffer vastgelegd, waaronder: recht op een correcte 
bejegening, recht op informatie vanaf de aangifte tot aan de invrijheidstelling van de 
veroordeelde, recht op schadevergoeding en recht op inzage in het dossier. Deze rechten 
gelden voor alle slachtoffers (dus ook voor jeugdigen). Deze wet regelt ook de verplichting 
voor ouders om aanwezig te zijn bij de behandeling van de strafzaak tegen hun minderjarige 
kind. Ten slotte maakt de wet het mogelijk dat ouders van verdachten beneden de veertien 
jaar rechtstreeks aansprakelijk worden gesteld voor door hun kinderen toegebrachte schade.  
 
 
C. Exploitatie van kinderen  
 
i. Artikel 32 Kinderen in exploitatiesituaties, met inbegrip van 
kinderarbeid 
 
Kinderarbeid 
 
461. De Arbeidsinspectie doet onderzoek naar overtredingen tijdens vakantiewerk. De resultaten 
hiervan waren in 2010: 
 
 
Bedrijfstak in orde  niet in orde  
Horeca 40% 60% 
Land- en tuinbouw 50% 50% 
Supermarkten 54% 46% 
Overige detailhandel  62% 38% 
Overige 70% 30% 
Groothandels 73% 27% 
Overige 70% 30% 
Totaal  52% 48% 
 
In de volgende tabel staat de soort overtredingen vermeld (risico-inventarisatie en –evaluatie, 
voorlichting, onderricht en toezicht zijn hierbij in één categorie samengevoegd. 
 
                                                           
36
 Stb. 2010, 291; Stb. 2010, 792. 
93 
 

Arbeidsinspectie 
 
465. De naleving van de regels met betrekking tot het werken van jeugdigen (16- en 17-jarigen) 
is in de geïnspecteerde sectoren (landbouw, horeca, detailhandel) redelijk goed. Het 
nalevingspercentage met betrekking tot het werken van kinderen (13-, 14- en 15-jarigen) 
blijft vooral in de horeca achter. Voor de inzet van inspectiecapaciteit moeten ieder jaar 
keuzes gemaakt worden.  
 
466. In antwoord op aanbeveling 72 wordt in het kader van inzet van mensen en middelen 
benodigd voor het toezicht op SZW-regelgeving een risicoanalyse toegepast die erin voorziet 
dat op bepaalde terreinen prioriteit wordt gegeven. Uitgangspunt daarbij is dat de ernstigste 
misstanden en fraudebestrijding de meeste voorrang krijgen. In dit kader zal ook op inzet 
van kinderarbeid in die sectoren hard worden ingezet. Sectoren waarin overige vormen van 
kinderarbeid plaatsvinden (regulier vakantiewerk) hebben daarbij mindere prioriteit en 
daarin worden andere instrumenten dan inspectie (voorlichting) ingezet. 
 
467. De Arbeidsinspectie heeft besloten om in 2011 geen inspecties van vakantiewerk uit te 
voeren mede omdat medio 2011 de regelgeving aangepast zou worden (wijziging van de 
werktijd van 15-jarigen in vakantietijd tot 21.00 uur in plaats van tot 19.00 uur). Deze 
aanpassing heeft inmiddels plaatsgevonden.  
 
468. De inspecties naar arbeidsomstandigheden in de horeca worden sinds 2007 uitgevoerd door 
de nieuwe Voedsel en Waren Autoriteit (nVWA). Omdat de naleving in de horeca achter blijft 
en hierbij de werktijden van 15-jarigen een belangrijke rol spelen, gaat nVWA in 2012 200 
inspecties van vakantiewerk in de horeca uitvoeren. 
 
469. Nederland heeft in 2010 de ILO kinderarbeidconferentie georganiseerd. Daarmee heeft 
Nederland een  significante bijdrage geleverd aan de bestrijding van kinderarbeid. Eén van 
de vruchten van deze conferentie is het door Nederland geïnitieerde bedrijvennetwerk Child 
Labour Platform. Dit platform geeft met goede voorbeelden de  “state of the art”  
aanbevelingen vanuit bedrijven die zich actief inzetten voor de bestrijding van kinderarbeid. 
Nederland spant zich in om dit bedrijvennetwerk vanaf 2012 onder de vlag van UN Global 
Compact en in samenwerking met de ILO te continueren. 
 
ii.  Artikel 33  Drugs 
 
470. Zie hoofdstuk VI, paragrafen 289-294. Ook vanuit strafrechtelijk perspectief is er aandacht 
voor het voorkomen van misbruik van alcohol en drugs. Jongeren tussen de twaalf en 
achttien jaar die overlast en delicten veroorzaken waarbij alcohol in het spel was, kunnen 
met een doorverwijzing naar Bureau Halt een strafblad te ontlopen. Bij de Halt-afdoening 
alcohol volgt een jongere, na een intake-gesprek met een Halt-medewerker, een cursus bij 
een instelling voor verslavingszorg waar de jongere wordt gestimuleerd over zijn gedrag en 
de gevolgen daarvan na te denken.  
 
471. Ook in het kader van een voorwaardelijke sanctie en een gedragsbeïnvloedende maatregel 
kan bij het signaleren van drugs- of alcoholproblematiek een interventie worden ingezet uit 
de verslavingszorg. Ten behoeve van de gedragsbeïnvloedende maatregel is vanaf 2008 door 
de overheid zorg ingekocht, waaronder een interventie die specifiek gericht is op het inspelen 
op problematiek rondom alcohol- en drugsgebruik.  Daarnaast wordt er in de justitiële 
jeugdinrichtingen een strikt beleid gevoerd op signalering, preventie en behandeling van 
(problematisch) middelengebruik. 
 
 
95 
 

De formulieren die naar de politie dienen te worden opgestuurd in geval van verdwijning 
worden spoedig na aankomst van de minderjarige in het centrum ingevuld, om vertragingen 
te voorkomen indien er zich daadwerkelijk een verdwijning voordoet. De voogdij van de 
minderjarigen wordt binnen 24 uur na aankomst geregeld en de werknemers van de 
asielzoekerscentra zijn opgeleid om mensenhandel te herkennen. 
 
476. Sinds 2006 wordt steeds meer nadruk gelegd op beleid met betrekking tot het bestrijden van 
kinderporno en kindersekstoerisme. Het debat kreeg een extra impuls door de ontwikkeling 
van nieuwe wetgevende maatregelen tijdens het ratificeren van het verdrag van de Raad van 
Europa inzake de Bescherming van Kinderen tegen Seksuele Uitbuiting en Seksueel Misbruik 
(het “Verdrag van Lanzarote”), dat Nederland heeft ondertekend in 2007. Verschillende 
televisiedocumentaires over de feitelijke prestaties van Nederland in het bestrijden van deze 
problemen, samen met interesse van alle politieke partijen, heeft geleid tot een diepgaand 
debat tussen het parlement en de Minister van Justitie. Al het voorgaande heeft geleid tot 
activiteiten van de politie en het OM, om de inspanningen en de resultaten van de politie en 
justitiële instanties in de strijd tegen seksueel misbruik en uitbuiting van kinderen te 
verbeteren.  
 
477. Ook in de particuliere sector is actie ondernomen, bijvoorbeeld door internetproviders en 
NGO‟s die het particuliere Meldpunt Kinderporno hebben opgericht. Het meldpunt wordt 
gesubsidieerd door het Ministerie van Veiligheid en Justitie, de Europese Commissie en 
verschillende internetproviders, en speelt een belangrijke rol in de preventie en het 
bestrijden van kinderporno. Het zorgt voor een laagdrempelige mogelijkheid om gevallen van 
seksuele uitbuiting van kinderen te melden. Het Meldpunt Kinderporno heeft een goede 
samenwerking met de Nederlandse politie en via het INHOPE netwerk ook met vergelijkbare 
buitenlandse meldpunten. Die meldpunten hebben op hun beurt contact met de politie in hun 
eigen land. Sinds 2006 onderhoudt de politie een meldpunt voor cybercrime, waar gevallen 
van kinderporno ook kunnen worden gerapporteerd. 
 
478. Vanaf 2007 is een pakket van aanvullende maatregelen ingevoerd om de expertise en de 
capaciteit voor de bestrijding van cybercrime structureel te verbeteren, zowel bij de politie 
als bij het OM. De bestrijding van kinderporno op internet heeft daarbij voorrang gekregen. 
Om de bestrijding van kinderporno te verbeteren zijn twee verschillende benaderingen 
gevolgd. Ten eerste is het Rotterdamse Bovenregionale Rechercheteam (BRT) begonnen met 
onderzoeken naar kinderporno om het reeds bestaande onderzoek op regionaal en nationaal 
niveau aan te vullen. Sinds 2009 houden ook de BRT‟s in de andere regio‟s zich daarmee 
bezig. In het BRT werden de beschikbare kennis en techniek binnen de politie in zijn geheel 
samengebracht, en werden innovatieve inzichten ontwikkeld en uitgeprobeerd. De 
ervaringen van het BRT werden gedeeld met de regiokorpsen en het KLPD. Ten tweede heeft 
de politie een “Breed Nationaal Verbeteringsprogramma” opgesteld voor de periode 2008-
2010, aangestuurd door een nationaal projectteam. De bedoeling van dit project was onder 
andere om een systeem te ontwikkelen dat de politie in staat stelt om politie-inspanning op 
dit gebied te controleren, en om de onderzoeksmethoden te standaardiseren, de informatie-
uitwisseling tussen verschillende politieteams te verbeteren, om technologische producten te 
ontwikkelen zoals “video fingerprinting” en een digitale innovatieve databank in te richten 
met afbeeldingen van kindermisbruik. Opdracht is gegeven voor onderzoek naar de aard, 
reikwijdte en ontwikkeling van kinderporno met speciale aandacht voor identificatie en 
37
verspreiding van „best practices‟ .  
 
 
 
 
 
                                                           
37
 Kamerstukken II 2007/08, 31 200 VI, no. 146.  
97 
 

De aanbevelingen die zich richten op landelijk beleid zijn door de verantwoordelijke ministers 
ter zake, de ministers van Sociale Zaken en Werkgelegenheid en van Veiligheid en Justitie, 
volledig overgenomen. Dit heeft mede geleid tot de veranderingen bij politie en justitie zoals 
hiervoor beschreven. Andere voorbeelden zijn nieuwe beleidskaders voor het toezicht op de 
kinderopvang en voor het onderzoeken van relevante antecedenten. 
 
484. Voor wat betreft sekstoerisme, organiseert de Koninklijke Marechaussee sinds 2007 samen 
met de douane en de politie jaarlijkse nationale actiedagen op Schiphol. Tijdens deze 
actiedagen worden passagiers van inkomende vluchten uit bronlanden van 
kindersekstoerisme gecontroleerd op het bezit van kinderporno. Nederland nam ook deel aan 
een internationale door Europol gecoördineerde actiedag in maart 2011, samen met het 
Verenigd Koninkrijk, Duitsland en Zweden. De strijd tegen kindersekstoerisme wordt steeds 
meer geïntegreerd in de strijd tegen kinderporno, omdat kinderpornografisch materiaal dat 
wordt gevonden in Nederland ook vaak afkomstig is uit bronlanden van kindersekstoerisme 
(bijvoorbeeld in Zuid-Oost Azië). 
 
485. In 2009 werd het mandaat van de Nationaal Rapporteur Mensenhandel uitgebreid met 
kinderporno. Het eerste rapport over kinderporno is op 12 oktober 2011 verschenen. Dit 
eerste rapport van de Nationaal Rapporteur Mensenhandel over kinderpornografie laat zien 
wat er gebeurt bij het beschermen van kinderen tegen seksueel geweld en wat er nog beter 
kan. Onder andere wordt in dit rapport vastgesteld dat het vervaardigen van 
kinderpornografie bijna altijd rechtstreeks gekoppeld is aan seksueel geweld tegen kinderen. 
De kernboodschap van het rapport luidt: “Kinderen hebben recht op bescherming tegen alle 
vormen van seksueel geweld. De aanpak kinderpornografie moet onderdeel zijn van een 
geïntegreerde aanpak van seksueel geweld tegen kinderen. Verbinding, coördinatie en 
monitoring zijn hierbij essentiële elementen”.   
 
486. De Nederlandse regering is het eens met deze boodschap en de aanbevelingen worden 
uitgewerkt en opgevolgd door ze op te nemen in het Actieplan aanpak kindermishandeling 
dat in 2011 aan het Nederlands parlement is  gezonden. De bevindingen sluiten ook aan bij 
de in gang gezette gewijzigde aanpak van politie en justitie van de bestrijding van 
kinderpornografie zoals onder paragraaf 481 is benoemd.  
 
Uitvoering van een uitgebreid onderzoek 
 
487. In 2009 is in opdracht van de toenmalige Minister van Justitie een onderzoek verricht naar 
38
misbruik van minderjarige jongens in de prostitutie. Het onderzoek bestaat uit een 
literatuurstudie en een analyse van de gegevens van de landelijke politieregistraties met 
betrekking tot misbruik van minderjarige jongens, en informatie van 
hulpverleningsinstellingen. Ook analyseren de onderzoekers eerder verricht veldonderzoek in 
een stadsregio (Amsterdam) en een landelijke regio (Twente).  Op basis van dossieranalyse 
en bewerking van registratiegegevens van de politieregio‟s, komen er op landelijk niveau 
circa 680 geregistreerde zaken per jaar voor van seksueel misbruik van minderjarige jongens 
buiten de familiesfeer, met circa 800 geregistreerde minderjarige slachtoffers.  
 
488. Het is de onderzoekers gelukt om in de twee regio‟s in totaal 44 jongens te interviewen die 
binnen de reikwijdte van dit onderzoek vielen. Het ging om zeven minderjarige jongens die 
seks hebben gehad tegen vergoeding en 37 meerderjarige jongens tussen de 18 en 21 jaar, 
de
die ook voor hun 18 verjaardag seks tegen vergoeding hebben gehad. De onderzoekers 
hebben de leeftijden gecheckt aan de hand van een identiteitsbewijs.  
                                                           
38
 Korf D.J., A. Benschop & J. Knotter (2009), Verborgen werelden: minderjarige jongens, misbruik en prostitutie, Amsterdam: Rozenberg 
Publishers. 
 
99 
 

2005 138 100% 36 26% 
2006 201 100% 25 12% 
2007 281 100% 56 20% 
2008 214 100% 26 12% 
Totaal 1679 100% 308 18% 
Bron: Nationaal Rapporteur Mensenhandel (2010). Mensenhandel – 10 jaar NRM 
De cijfers van 2009 en 2010 over het aantal zaken dat minderjarigen betreft zijn nog niet 
beschikbaar. 
Kinderporno:  
aantal zaken dat binnenkomt bij en wordt afgedaan door het Openbaar 
Ministerie 
 
 2006 2007   2008 2009 2010 
Instroom OM        410  380 390 450 480 
Uitstroom OM       430  370 380 420 510 
Dagvaardingen 330 300 300 330 400 
Veroordelingen 340 250 270 240 320 
   Bron: Openbaar Ministerie jaarlijks verslag 2010 
 
 
Statistieken over compensatie voor minderjarige slachtoffers en kindersekstoerisme 
 
493. Informatie over compensatie voor slachtoffers is opgenomen onder artikel 39. De Nationale 
Rapporteur Mensenhandel publiceert cijfers voor het totaal aantal slachtoffers van 
mensenhandel die schadevergoeding toegewezen hebben gekregen in zaken die hebben 
geleid tot veroordeling voor mensenhandel. Om in aanmerking te komen voor 
schadevergoeding in een strafzaak moeten de slachtoffers zich actief voegen in de zaak van 
het OM. De cijfers die worden gepubliceerd door de Nationaal Rapporteur zijn niet 
onderverdeeld naar de leeftijd van de slachtoffers. Het is daarom niet bekend hoeveel 
minderjarige slachtoffers schadevergoeding ontvangen. 
Toewijzing van voldoende middelen 
494. In reactie op aanbeveling 16 en 17 bij het OP het volgende. Zoals eerder vermeld met 
betrekking tot de strijd tegen seksueel misbruik, bestaan de teams die exclusief werkzaam 
zullen zijn op het gebied van seksueel misbruik, en die actief zijn vanaf 2012, uit een totaal 
van 150 personen. Dit is substantieel meer personeel dan in 2006 werkzaam was op dit 
gebied. 
 
495. Er is geen afzonderlijk budget voor de strijd tegen mensenhandel. De middelen die de bij de 
Task Force Mensenhandel betrokken organisaties (16)ter beschikking stellen voor de 
bestrijding van mensenhandel is niet onbeperkt, maar het is altijd mogelijk budget te vinden 
voor activiteiten die als essentieel worden beschouwd. Elk jaar worden meer dan 200 
mensenhandelzaken onderzocht en voor een rechter gebracht. Het aantal slachtoffers van 
mensenhandel (kinderen en volwassenen) steeg naar 993 in 2010, van wie er 226 opvang 
nodig hadden en kregen.  
101 
 

 
501. Gebaseerd op signalen van verdwijningen van Nigeriaanse minderjarigen uit 
asielzoekerscentra werd een groot onderzoek gestart in oktober 2006. Bij het onderzoek 
werd vastgesteld dat mensenhandelaren minderjarige Nigeriaanse vrouwen tijdelijk 
onderbrachten in asielzoekerscentra in Nederland (door hen te dwingen om asiel aan te 
vragen), om hen vervolgens naar Zuid Europa te brengen en hen te dwingen om in de 
prostitutie te werken. Tien andere landen waren betrokken bij het onderzoek, wat leidde tot 
32 arrestaties en doorzoekingen in acht landen in november 2007, en nog eens 51 
arrestaties in Italië in januari 2008. De hoofdverdachten zijn voor 4, 4,5 en 7 veroordeeld. 
Meerdere medeverdachten zijn tot lagere straffen veroordeeld. Een ingesteld hoger beroep 
loopt nog 
 
502. Een andere maatregel was de inzet van een zogenaamd “Snel Actie Team”, of SAT, in 
Nigeria. Dit team bestond uit medewerkers van de KMar en de IND die opgeleid zijn om 
signalen van mensenhandel of -smokkel en valse documenten te herkennen. In het 
tijdsbestek van een maand in het voorjaar van 2008 werden passagiers van 12 KLM vluchten 
van Nigeria naar Nederland voordat zij aan boord stapten gecontroleerd op signalen van 
mensenhandel en – smokkel. Het doel was om te voorkomen dat potentiële slachtoffers van 
mensenhandel naar Nederland zouden reizen om daar in een situatie van uitbuiting te 
belanden. Gedurende deze periode werden geen potentiële slachtoffers geïdentificeerd, en 
het aantal pogingen van Nigerianen om Nederland illegaal binnen te komen via Schiphol 
Airport verminderde. Het feit dat het bekend was in Nigeria dat de SAT werd ingezet, lijkt 
een preventief effect te hebben gehad. De arrestaties die het gevolg waren van het 
onderzoek kunnen mogelijk ook invloed hebben gehad op het aantal pogingen tot illegale 
binnenkomst. (Deze maatregelen vulden de eerder beschreven “beschermde opvangcentra” 
aan).  
 
503. Nederland werkt intensief samen met de belangrijkste bronlanden van slachtoffers van 
mensenhandel, zowel door capaciteitsopbouw als door samenwerking bij opsporing. 
Projecten voor capaciteitsopbouw werden uitgevoerd in Bulgarije, Roemenië en Nigeria. In 
het voorjaar van 2011 zijn met Bulgarije drie “Joint Investigation Teams” op het gebied van 
mensenhandel opgezet. Nederland heeft bovendien projecten in India gefinancierd voor de 
strijd tegen kinderarbeid. 
 
Bewustzijn en training  
 
504. In reactie op aanbeveling 74 (c) en (f) bij het IVRK en 15 en 23 bij het OP het volgende. In 
januari 2010 lanceerde de Minister van Justitie een bewustzijnscampagne betreffende 
kindersekstoerisme. De campagne informeerde Nederlandse toeristen over het strafbare 
karakter van seksueel misbruik en waar verdachte situaties kunnen worden gemeld. De 
Minister van Justitie heeft ook een speciale website gelanceerd voor het melden van 
kindersekstoerisme. 
 
505. Op 13 januari 2010 ondertekende de Minister van Justitie ook een verklaring met de 
Algemene Nederlandse Vereniging van Reisondernemingen (ANVR) waarin werd afgesproken 
nauwer samen te werken bij het voorkomen van kindersekstoerisme. Sindsdien is het 
onderwerp kindersekstoerisme, mede dankzij de samenwerking met ECPAT NL en de ANVR 
een regulier onderdeel geworden van de opleiding voor gidsen en werknemers van 
reisorganisaties.  
 
506. Het onderzoek naar zedendelicten wordt uitgevoerd door speciale rechercheurs. Binnen de 
politieopleiding wordt een certificatieproces met speciale vakken voor het bevorderen van 
expertise op het gebied van zedendelicten aangeboden. In de politieregio‟s maken speciaal 
opgeleide rechercheurs deel uit van de zedenafdeling. Waar mogelijk ondersteunen deze 
rechercheurs ook de reguliere politie.  
103 
 

512. In 2011 hebben teamleiders en inspecteurs van de Arbeidsinspectie training over 
mensenhandel met specifieke aandacht voor de rol van potentiële slachtoffers ontvangen. 
Training met betrekking tot mensenhandel wordt ook aangeboden aan officieren van justitie 
en rechters, gemeentelijke ambtenaren en consulair medewerkers. In de trainingen wordt 
zowel aandacht gegeven aan het fenomeen van loverboys als aan de specifieke bepalingen 
die artikel 273f WvSr bevat met betrekking tot minderjarige slachtoffers, zoals het feit dat 
voor mensenhandel het gebruik van dwangmiddelen niet bewezen hoeft te worden in 
gevallen waarin het slachtoffer jonger is dan 18. 
 
513. Daarnaast worden werknemers van asielzoekerscentra opgeleid om signalen van 
mensenhandel te herkennen. De Immigratie en Naturalisatiedienst werkt met “risico 
profielen” om risico lopende minderjarigen vroeg te kunnen herkennen. 
 
Wetgeving 
 
514. In reactie op de aanbevelingen van het Comité bij het Verdrag en het Optioneel Protocol om 
de productie en verspreiding van reclamemateriaal voor de verkoop van kinderen, 
kinderprostitutie of kinderporno, strafbaar te stellen, kan het volgende naar voren worden 
gebracht. Artikel 9, vijfde lid, van het Optioneel Protocol heeft een preventief karakter. Tot 
dusver heeft Nederland deze bepaling geïmplementeerd door middel van beleidsregels, onder 
andere afspraken met de media om zulke advertenties te verbieden. Onder omstandigheden 
is strafrechtelijke vervolging mogelijk. Naar aanleiding van de aanbeveling van het Comité is 
bekeken in hoeverre wetgeving noodzakelijk is. Tegelijkertijd zijn echter onderhandelingen 
begonnen over de richtlijn van het Europese Parlement en Raad van Ministers over de strijd 
tegen seksueel misbruik, seksuele uitbuiting van kinderen en kinderporno. In de 
conceptrichtlijn is een vergelijkbare bepaling opgenomen. Het is daarom wenselijk geacht om 
de uitkomst van de onderhandelingen over de richtlijn af te wachten alvorens eventueel een 
nieuw wetsvoorstel op te stellen. De aanbeveling van het Comité wordt betrokken bij het 
implementeren van de richtlijn dit najaar. 
 
515. Met betrekking tot de strijd tegen seksuele uitbuiting en seksueel misbruik van kinderen 
bestaat nu de uitdaging om nieuwe technologische ontwikkelingen zo veel mogelijk in 
wetgeving bij te houden. De strafrechtelijke bescherming van kinderen moet de gevolgen 
van de voortgezette digitalisering van de maatschappij en de ontwikkeling van de 
technologie in beschouwing nemen. Dit is recentelijk ook op internationaal niveau gedaan. 
Het verdrag van de Raad van Europa inzake de Bescherming van Kinderen tegen Seksuele 
Uitbuiting en Seksueel Misbruik heeft de uitdrukkelijke bedoeling om bescherming te bieden 
tegen negatieve effecten op kinderen, zoals de nieuwe manifestaties van misbruik die 
plaatsvinden in de digitale wereld. Nederland was één van de eerste landen die dit 
belangrijke verdrag, dat de meest recente internationale consensus op dit beleidsgebied 
weergeeft, heeft geratificeerd. De implementatie van het verdrag heeft geleid tot 
aangescherpte wetgeving met betrekking tot de bescherming van kinderen tegen seksuele 
uitbuiting en seksueel misbruik op drie belangrijke punten, namelijk (1) aanscherping van de 
strafbaarstelling van kinderporno (Artikel 240 sub b Sr), (2) het strafbaar stellen van het 
corrumperen van kinderen en (3) het strafbaar stellen van “grooming” (door pooiers). De 
wetgeving is van kracht sinds 1 januari 2010. 
 
516. Op 9 juni 2009 heeft het parlement een wetsvoorstel goedgekeurd, dat was ingediend door 
de minister van Justitie om de maximumstraffen voor mensenhandel verder te verhogen. De 
verandering heeft de maximumstraf voor het standaard misdrijf van zes naar acht jaar 
gevangenisstraf verhoogd; naar tien jaar als twee of meer personen hiertoe samenwerken; 
naar 15 jaar als er zwaar letsel bij is veroorzaakt; naar 18 jaar bij dodelijke gevolgen. Door 
de hogere straffen wordt voorbereiding van het misdrijf ook strafbaar (art. 46 Sr). Deze 
nieuwe maximumstraffen gelden vanaf 1 juli 2009. 
 
105 
 

523. Jeugdzorg biedt geen speciale accommodatie voor meisjes die slachtoffer zijn geworden van 
loverboys. De gesloten jeugdzorg instellingen stellen de problemen van iedere individuele 
jeugdige vast en geven hem of haar de behandeling die het meest geschikt is voor die 
problemen. Hetzelfde geldt voor meisjes die slachtoffer zijn geworden van loverboys. Er is 
ook een speciale opvang voor vrouwen die slachtoffer zijn geworden van loverboys, namelijk 
Asja van Fier Fryslân. Zoals eerder vermeld, wordt er onderzoek verricht naar manieren om 
de expertise van jeugdzorg medewerkers te verhogen omtrent de zorg voor minderjarige 
slachtoffers van mensenhandel.  
 
524. Het ministerie van VWS heeft opdracht gegeven voor een onderzoek in de jeugdzorg en 
vrouwenopvang naar de aard en omvang van de problematiek van slachtoffers van 
loverboys. Dit onderzoek levert een beeld op van de bestaande mogelijkheden op het gebied 
van preventie, begeleiding en opvang voor slachtoffers van loverboys. De resultaten van dit 
onderzoek zijn eind 2011 beschikbaar. Op basis daarvan wordt bezien welke acties nodig zijn 
om de kwaliteit van het aanbod voor slachtoffers verder te verbeteren. 
 
525. In 2010 is door de toenmalige Minister voor Jeugd en Gezin en de toenmalige Minister van 
Justitie de Commissie Samson ingesteld, die onafhankelijk onderzoek doet naar seksueel 
misbruik van minderjarigen die onder de verantwoordelijkheid van de overheid zijn geplaatst 
in (rijks)instellingen en pleeggezinnen. In juli 2012 zal de commissie naar verwachting 
rapporteren. Het onderzoek bestrijkt de periode van 1945 tot heden. Bij het meldpunt van de 
commissie zijn 500 meldingen binnengekomen.  
 
526. Nederland is het eens met de doelstellingen van de “Committee‟s General Comment nr. 6.”, 
alsook met de meeste opmerkingen waarop daarbij gewezen wordt. In feite maken de 
meeste van de genoemde zaken al deel uit van het asielbeleid en praktijk in Nederland. De 
Minister van Immigratie en Asiel heeft een herziening van het beleid omtrent alleenstaande 
minderjarigen aangekondigd. Het doel is om een nog snellere en betere asielprocedure voor 
alleenstaande minderjarigen te realiseren, zodat de alleenstaande minderjarige eerder 
duidelijkheid krijgt over wat zijn perspectief is. Als de asielaanvraag wordt afgewezen, dient 
de terugkeer zo spoedig mogelijk plaats te vinden. Het doel is om het nieuwe beleid in 2012 
te implementeren. 
 
 
Artikel 35 Maatregelen op nationaal, bilateraal en multilateraal 
niveau voor de preventie van de verkoop – en handel in kinderen 
 
527. In reactie op de aanbevelingen 26 en 27 van het Comité om te verzekeren dat de nationale 
wetgeving in overeenstemming is met de artikelen 2 en 3 van het Optioneel Protocol kan het 
volgende naar voren worden gebracht. De verkoop van een kind met als doel seksuele 
uitbuiting van het kind, de overdracht van organen van het kind voor eigen gewin, of de 
betrokkenheid van het kind bij gedwongen arbeid – zoals beschreven in artikel 2 en artikel 3 
van het Optioneel Protocol – is in alle situaties strafbaar volgens art. 273f van het Wetboek 
van Strafrecht. De rechtsgrond voor strafrechtelijke vervolging van het onbehoorlijk 
uitlokken van instemming in adoptiezaken kan worden gevonden in de Wet opneming 
buitenlandse kinderen ter adoptie. Het onbehoorlijk uitlokken van instemming in 
adoptiezaken zal resulteren in een illegale adoptie onder bepalingen van de wet en is een 
strafbaar feit. 
528. Voor meer informatie over adoptie en de verkoop van kinderen wordt verwezen naar de 
rapportage onder artikel 21. 
 
 
107 
 

De moderne vreemde talen Arabisch en Turks kunnen in het hele voortgezet onderwijs als 
regulier eindexamenvak worden aangeboden en door alle leerlingen worden gekozen. 
 
De gevolgen van segregatie tegengaan (aanbeveling 62 a)  
 
534. Kwalitatief goed onderwijs draagt bij aan emancipatie en integratie in de samenleving. Het 
kabinet bevordert de integratie door de kwaliteit van het onderwijs centraal te stellen. Er 
wordt geïnvesteerd in leraren, het tegengaan van zwakke en zeer zwakke scholen en het 
tegengaan van voortijdig schoolverlaten. Voor kwetsbare leerlingen is extra aandacht met 
voor- en vroegschoolse educatie, onderwijsachterstandenbeleid en zorgbeleid. Het maakt 
daarbij geen verschil wat de samenstelling is van de leerlingpopulatie van een school. Voor 
het basisonderwijs geldt dat de leerlingen meestal zo dicht mogelijk bij huis naar school 
gaan. Dus vormt de school vaak een afspiegeling van de wijk. Ook scholen die een hoge 
concentratie (allochtone) achterstandsleerlingen hebben worden in staat gesteld een zo hoog 
mogelijke kwaliteit te leveren.  
 
535. Het onderwijsbeleid van het kabinet is erop gericht om het talent van ieder kind maximaal te 
ontwikkelen. In 2010 is wetgeving van kracht geworden waarbij aan gemeenten wordt 
opgedragen om zorg te dragen voor een dekkend aanbod van voorzieningen voor kinderen 
van 2,5 tot 4 jaar die een taalachterstand hebben. Het budget hiervoor is verhoogd, zodat 
gemeenten dit aanbod daadwerkelijk kunnen realiseren. Ook wordt in deze wetgeving een 
betere samenhang nagestreefd in het aanbod van de voorschoolse voorzieningen en de 
aansluiting met het basisonderwijs.  
 
536. Het onderwijsachterstandenbeleid betreft de Gewichtenregeling in het primair onderwijs en 
het Leerplusarrangement VO in het voortgezet onderwijs. Hiermee ontvangen scholen met 
achterstandsleerlingen extra geld om deze leerlingen optimaal te kunnen ondersteunen. De 
Gewichtenregeling kent geldbedragen toe aan leerlingen op basis van het opleidingsniveau 
van de ouders en het postcodegebied van de school. In het Leerplusarrangement VO is 
vastgelegd dat scholen voor het voortgezet onderwijs extra geld krijgen als ze relatief veel 
leerlingen hebben uit achterstandswijken. Met dit geld kunnen zij maatwerk aan leerlingen 
bieden om zo leerachterstanden en voortijdige schooluitval te voorkomen.  
 
537. In de onderwijswetgeving voor scholen voor primair en voortgezet onderwijs is opgenomen 
dat gemeenten en schoolbesturen jaarlijks moeten overleggen over het tegengaan van 
onderwijsachterstanden en het bevorderen van integratie. In twaalf gemeenten zijn pilots in 
het basisonderwijs uitgevoerd om instrumenten daarvoor te ontwikkelen. Bruikbare 
instrumenten zullen ter beschikking worden gesteld zodat men op lokaal niveau concrete 
invulling kan geven aan de beleidsdoelen. Instrumenten die worden ontwikkeld, zijn: 
 
-  Een gezamenlijke inschrijfprocedure van alle basisscholen voor nieuwe leerlingen, waarbij 
het uitgangspunt is dat de leerling in de buurt naar school gaat (dit om de zgn. „witte 
vlucht‟ tegen te gaan);  
-  Het beter informeren van ouders over de schoolkeuze door bijvoorbeeld het organiseren 
van scholencarrousels, waarbij ouders in groepsverband kennis maken met scholen in de 
buurt; 
-  Het stimuleren van ouderinitiatieven waarbij ouders streven naar meer gemengde scholen 
in de buurt.  
 
 
 
 
 
109 
 

Inleiding 
1. Sinds 10-10-10 maken Bonaire, Sint Eustatius en Saba onderdeel uit van het Nederlandse 
staatsbestel. Het zijn openbare lichamen van Nederland, die worden aangeduid als „Caribisch 
Nederland‟. Voor die tijd behoorden deze drie eilanden wel bij het Koninkrijk der 
Nederlanden, maar vielen toen onder de verantwoordelijkheid van het land Nederlandse 
Antillen. 
 
2. Hoewel Caribisch Nederland onderdeel is van het Nederlands staatsbestel, verschilt de 
situatie daar in het algemeen, maar ook specifiek op het gebied van de jeugdvoorzieningen, 
van de situatie in Europees Nederland. Daarom is ervoor gekozen om de ontwikkelingen op 
het gebied van de kinderrechten in Caribisch Nederland apart toe te lichten. Door de kleine 
schaal van Bonaire (16.000 inwoners) en meer in het bijzonder Sint Eustatius (3600 
inwoners) en Saba (1800 inwoners) en hun ligging, gaan in het Europese deel van Nederland 
gebruikelijke vooronderstellingen over de uitwerking van beleid niet op.  
 
3. De facultatieve protocollen inzake de betrokkenheid van kinderen in gewapende conflicten en 
inzake de verkoop van kinderen, kinderprostitutie en kinderpornografie zijn overeenkomstig 
aanbevelingen 79 en 81 op 10 oktober 2010 voor Caribisch Nederland in werking getreden.  
 
Uitgangspunten bij de inzet van Nederland om de 
jeugdvoorzieningen in Caribisch Nederland te versterken  
 
4. Vooruitlopend op de transitie van Bonaire, Sint Eustatius en Saba naar openbare lichamen 
van Nederland, is er geregeld overleg gevoerd tussen de departementen in Nederland en de 
bestuurscolleges van de eilanden. De eilanden hebben vier prioritaire thema‟s aangegeven, 
waarop zij graag al extra inzet van Nederland wilden zien vanaf 2009: veiligheid, 
gezondheidzorg, jeugd en onderwijs. Er zijn hiertoe in november 2008 bestuurlijke afspraken 
vastgelegd. Via kwartiermakers, die vanuit Nederland gestationeerd werden in Caribisch 
Nederland, is de implementatie van deze afspraken ter hand genomen. Een aantal algemene 
uitgangspunten daarbij waren: 
- Qua wetgeving wordt zoveel mogelijk de Antilliaanse wetgeving overgenomen, en alleen 
waar dit echt nodig is wordt de wetgeving aangepast. 
- De uitwerking wordt goed afgestemd met de eilanden. 
- Niet alles kan tegelijk, dus er moeten keuzes worden gemaakt. 
- Er wordt, vanwege de beperkte schaal, meer integraal gewerkt 
- Er wordt gezocht naar acties, die al zo snel mogelijk tot concrete resultaten leiden. 
 
De staat van de jeugd op de eilanden in 2009 
 
5. Op alle drie de eilanden waren zorgen over de „staat van de jeugd‟: 
- De gezinsfunctie brokkelt af, er is gebrek aan betrokkenheid van de ouders voor de 
kinderen. Dit heeft ook te maken met het feit, dat er veel eenoudergezinnen zijn, en de 
ouder(s) vaak lange werkdagen moeten maken om voldoende geld te verdienen, zodat ze 
niet thuis zijn als de kinderen ‟s middags vroeg uit school komen. Er is armoede.  
- De jeugd verveelt zich snel, en kampt met gebrek aan toekomstperspectief. 
- De jeugd leeft tamelijk ongezond en is vaak te dik. 
- Er is een toenemend aantal tienermoeders. 
- Er is sprake van seksueel ongewenst gedrag (tussen jeugd onderling en tussen jeugd en 
ouderen).  
 
 
 
111 
 

Huisvesting  
 
13. Er zijn ook flinke stappen gezet met de verbetering van de huisvesting. Tijdens de 
onderwijsconferentie van 25 en 26 maart zijn de onderwijshuisvestingsplannen 2010-2015 
gepresenteerd. De Openbare Lichamen en Nederland investeren gezamenlijk 41,5 miljoen 
dollar.  
 
14. In afwachting van de totstandkoming van deze plannen is op de eilanden reeds gestart met 
de volgende projecten: 
- op Bonaire: de nieuwbouw van de HAVO-VWO bovenbouwafdeling van de Scholen 
Gemeenschap Bonaire en de voorbereidingen van de brede school voor de Papa Cornes 
School en de Pelikaanschool  
- op Sint-Eustatius: de uitbreiding van de Bethel Methodist School met vier extra 
klaslokalen en de aanbesteding van de renovatie van de Golden Rock School 
- op Saba: de verbouwing van de voormalige leerfabriek tot een locatie voor 
beroepsonderwijs voor de Saba Comprehensive School en de voorbereidingen van de 
brede school in The Bottom.  
 
15. Op 1 januari 2011 is de lumpsumbekostiging ingegaan. Schoolbesturen zijn nu zelf 
verantwoordelijk voor de besteding van de aan hen toegekende rijksbijdrage.  
 
Voorkomen van en hulp bieden bij opvoed- en opgroeiproblemen 
 
Een plan per eiland 
 
16. Er moesten snel verbeteringen komen op het gebied van de jeugd. Dat was de wens van de 
eilanden Bonaire, Sint Eustatius en Saba, toen zij zich voorbereidden op de transitie tot 
openbaar lichaam van Nederland. Men constateerde veel problemen: éénoudergezinnen, 
huiselijk geweld en seksueel misbruik, tienerzwangerschappen, schoolverzuim, toename van 
ontsporingen. De risicofactoren (armoede, eenoudergezinnen) zijn veel hoger dan in 
Nederland. Tegelijk mankeerde het aan ontwikkelingsmogelijkheden, jeugdzorg en 
jeugdbescherming.  
 
17. Het Nederlandse Kabinet gaf gehoor aan deze wens en stelde hiervoor in 2009 en 2010 €3 
miljoen per jaar beschikbaar. In 2009 is dit omgezet in een structureel budget. Er werd per 
eiland, samen met de professionals en gebaseerd op de beschikbare rapporten, een plan 
gemaakt. Alle plannen kenden dezelfde elementen:  
- Preventie is belangrijk! Daarom komt er per eiland een Centrum voor Jeugd en Gezin met 
opvoedingsondersteuning en jeugdgezondheidszorg. Daarnaast zullen er voldoende 
mogelijkheden zijn voor positieve vrijetijdsbesteding. 
- Niet alle problemen kunnen worden voorkomen. Er komt jeugdzorg, waarmee de 
gezinnen thuis geholpen worden. Als de veiligheid van het kind het vraagt, worden 
kinderen (tijdelijk) buiten het eigen gezin opgevoed, in een pleeggezin, gezinshuis of 
logeerhuis. De jeugdbescherming, Voogdijraad en Gezinsvoogdij, worden versterkt. 
- De basismethodiek voor iedereen die met ouders en kinderen werkt wordt positief 
opvoeden via Triple P. 
 
Extra personeel 
 
18. Om dit te realiseren was om te beginnen extra personeel nodig. Eind 2010 waren er ruim 30 
extra lokale professionals aangesteld, merendeels van Antilliaanse afkomst. Hiermee kon de 
eerst noodzakelijke zorg worden gestart.  
 
 
113 
 

23. Daarnaast is er vanaf oktober 2011 op Bonaire een Centrum voor Jeugd en Gezin, waarin 
vier stichtingen samengaan, en de opvoedingsondersteuning en jeugdgezondheidszorg voor 
ouders en kinderen van 0-19 jaar gaan verzorgen. Dit vormt een laagdrempelig inlooppunt, 
waar men speelgoed kan lenen, informatie over cursussen kan krijgen, persoonlijk advies 
kan krijgen. Het is gericht op ouders, buren, de jeugd zelf, en professionals. Het Centrum 
Jeugd en Gezin, Jeugdzorg en Gezinsvoogdij worden allemaal gezamenlijk gehuisvest in 
daartoe speciaal aangepaste huisvesting.  
 
Voogdijraad en jeugdreclassering 
 
Voogdijraad 
 
24. Formeel bestaan er nog drie voogdijraden. In onderling overleg is besloten om met ingang 
van 1 januari 2011 met één directeur te werken die verantwoordelijk is voor alle drie de 
eilanden. De formatie is op sterkte gebracht door het aanstellen van vijfextra fte. De 
voogdijraad op Bonaire functioneert naar behoren en dient als voorbeeld voor de uitvoering 
van de werkzaamheden door de voogdijraden op de Bovenwindse eilanden. De Voogdijraad 
fungeert als meldpunt kindermishandeling.  
 
25. Naast de bestaande activiteiten van de voogdijraden worden sinds juni 2010 op Bonaire 
ook jeugdreclasseringsactiviteiten uitgevoerd. De voogdijraad op Bonaire heeft hiervoor 
een medewerker aangetrokken. Door hem zijn in nauw overleg met het Openbaar 
Ministerie drie interventiemodellen ontwikkeld: de Haltafdoening, het officiersmodel en het 
rechtersmodel, gericht op het reageren op lichte, middelzware en ernstige delicten.  
 
26. Vanaf 15 maart 2011 worden deze interventiemogelijkheden ook aangeboden op Saba en 
Sint Eustatius. Het gaat daarbij om vroeghulp, het opstellen van voorlichtingsrapporten, 
het bieden van hulp en steun, het opzetten van werkprojecten voor het uitvoeren van 
werkstraffen en het aanbieden van leerstraffen, onder andere agressieregulatie training. Er 
is een samenwerkingsovereenkomst gesloten tussen de voogdijraad, het OM, de 
gezaghebber, de politie en de leerplichtambtenaar. De voogdijraad en de Stichting 
Reclassering Caribisch Nederland zenden met ingang van die datum gezamenlijk één fte uit 
naar de Bovenwindse eilanden. 
 
De Stichting Reclassering Caribisch Nederland 
 
27. De bezetting van de Stichting Reclassering Caribisch Nederland is op sterkte. De stichting 
functioneert thans volgens een Raad van Toezicht-model. De statuten zijn daartoe 
aangepast. Begin december is er een samenwerkingsovereenkomst gesloten tussen de 
Stichting Reclassering Caribisch Nederland en de Stichting Reclassering Nederland. De 
Stichting Reclassering Caribisch Nederland heeft onderzocht of het mogelijk is om 
elektronisch toezicht te laten plaats vinden met behulp van GPS. Voor de uitvoering heeft 
het Ministerie van Veiligheid en Justitie inmiddels geld beschikbaar gesteld. 
 
28. Met ingang van 15 maart 2011 worden ook op Sint Eustatius en Saba 
reclasseringsactiviteiten ontwikkeld. Per 10 oktober 2010 geldt de nieuwe BES-wetgeving 
op de eilanden. Er is een eigen wetboek van Strafrecht, Strafvordering en er is een Wet 
Gevangeniswezen BES opgesteld dat op dit moment alleen gericht is op volwassenen. 
 
Interlandelijke adoptie 
 
29. Om in Caribisch Nederland de bepalingen ten aanzien van interlandelijke adoptie die in 
Nederland gelden ook van toepassing te laten zijn is een Regeling opgenomen ter 
toevoeging van titel 12a aan het Burgerlijk Wetboek BES.  
115 
 

Publieke gezondheidszorg 
 
36. In 2010 en 2011 heeft een voorverkenning plaatsgevonden naar de staat van de publieke 
gezondheidszorg in Caribisch Nederland. Die liet op verschillende punten te wensen over. 
Om de publieke gezondheidszorg verder op te bouwen is een samenwerkingsverband 
aangegaan met de GGD van de gemeente Den Haag. Vanaf najaar 2011 komen er twee 
ervaren krachten vanuit die GGD om Bonaire respectievelijk Saba en Sint Eustatius te 
helpen met het verbeterprogramma.  
 
37. De jeugdgezondheidszorg beperkt zich nu nog veelal tot het consultatiebureau, en zal 
verder worden uitgebouwd met schoolzorg tot 19 jaar. Een gezonde leefstijl, seksuele 
gezondheid en drugs- en alcoholpreventie krijgen hierbij speciale aandacht.  
 
Algemene gezondheidszorg 
 
38. Er is een algemene zorgverzekering ingevoerd vanaf 1 januari 2011, waarmee alle 
inwoners verzekerd zijn van de basiszorg. Het zorgpakket is grotendeels gebaseerd op de 
basiszorg in Nederland, aangevuld met onderdelen die in Nederland onder de Algemene 
Wet Bijzondere Ziektekosten vallen. De premies worden samen met de belasting 
ingehouden bij alle werknemers die boven een bepaalde belastingvrije som verdienen. 
Hiermee hebben in Caribisch Nederland ook alle kinderen toegang tot de basiszorg, zoals 
de jeugdtandzorg.  
 
39. Onder deze algemene zorgverzekering worden in de nabije toekomst ook de voorzieningen 
voor gehandicapten verder opgebouwd, met het oogmerk dat mensen met een handicap 
moeten kunnen meedoen in de samenleving. Voor de schoolgaande jeugd zal ook het 
Expertisecentrum voor Onderwijszorg hierin een rol gaan spelen. 
 
Armoedebestrijding 
 
40. Armoedebestrijding is in de eerste plaats een verantwoordelijkheid van de eilandbesturen. 
De bijbehorende taken hebben een wettelijke kern, maar er is ook sprake van vrije ruimte. 
Wettelijke taken van de eilandbesturen op het vlak van of rakend aan armoedebestrijding 
hebben onder meer betrekking op zorgdragen, indien nodig, voor of vergoeden van 
vervoer, voeding en schooluniformen voor leerlingen in het primair onderwijs (artikel 5 Wet 
primair onderwijs BES). In aanvulling hierop kan SZW waar nodig, schooluniformen voor 
leerlingen in het voortgezet onderwijs vergoeden. Daarnaast voorziet het Besluit 
OnderstandBES  in een aantal aanvullende toeslagen voor (alleenstaande) ouders met één 
of meer kinderen (gemaximeerd tot drie kinderen). In andere woorden, de 
gezinssamenstelling is meegenomen. 
 
Kinderarbeid 
 
41. In de Arbeidswet 2000 BES wordt een onderscheid gemaakt tussen kinderen (personen die 
de leeftijd van 15 jaar nog niet hebben bereikt) en jeugdigen (personen die de leeftijd van 
15 jaar, maar nog niet de leeftijd van 18 jaar, hebben bereikt). Kinderarbeid is verboden. 
Voor jeugdigen geldt een ruimer regime, ze mogen geen arbeid verrichten gedurende de 
tijd voorafgaand aan 7.00 uur en volgend op 19.00 uur. Het is verboden jeugdigen 
gevaarlijke arbeid te laten verrichten. Gevaarlijke arbeid is nader gespecificeerd in het 
Arbeidsbesluit jeugdigen BES.  
 
 
 
 
 
117 
 

BIJLAGEN  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
119 
 

50 Kinderen met een handicap § 234 e.v., p. 51 
52 Gezondheidszorg voor alle § 296, p. 61 
kinderen 
54 Wachtlijsten GGZ § 269, p. 57 
56 Seksuele voorlichting  § 272, p. 58 
58 Drugs en Alcohol § 289 e.v., p. 60 
60 Bevorderen borstvoeding § 257, p. 55 
62 Onderwijs: segregatie, illegale § 330, p. 68 
kinderen, veiligheid § 341, p. 70 
§ 534-537, p.109  
62 lid d Kinderrechteneducatie § 358-360, p. 73-360 
68 Vreemdelingendetentie, -opvang § 452-454, p. 91 
70 Vreemdelingen: bescherming, § 310, p. 64 
toegang tot voorzieningen § 330, p. 68 
72 Kinderarbeid § 466 e.v., p. 95 
74 Uitbuiting van Kinderen § 472 e.v., p. 96 
76 Seksuele uitbuiting van jongens § 487-488, p. 99 
§ 507, p. 104 
78 Jeugdstrafrecht § 125, p. 31 
§ 390-393 p. 80 
§ 443 e.v., p. 90 
79 Bekrachtigen OP gewapend conflict § 16, p. 12 
82 Ratificatie kernverdragen § 15-20, p. 12-13 
83 Implementatie aanbevelingen § 2, p. 7 
84 Bekendmaken rapportage + § 2, p. 7 
aanbevelingen 
e
85 4 rapport 6 maart 2012 § 3, p. 7 
86 Common Core Document § 5, p. 7 
 
 
121 
 

 Rijkswet van 26 november 2009, Stb. 2009, 543 tot goedkeuring van het op 25 oktober 
2007 te Lanzarote tot stand gekomen Verdrag van de Raad van Europa inzake de 
bescherming van kinderen tegen seksuele uitbuiting en seksueel misbruik (Trb. 2008, 
58), alsmede de Uitvoeringswet (Stb. 544) 
 Besluit van 1 december 2009, houdende wijziging van het Uitvoeringsbesluit Wet op de 
jeugdzorg in verband met de financiering (Stb. 2009, 534) 
 Besluit van de Minister voor Jeugd en Gezin en de Minister van Justitie van 10 december 
2009, nr. JZ/GJ-2976178, houdende wijziging van het besluit houdende de aanwijzing 
van accommodaties voor gesloten jeugdzorg (Stc. 2009, 19601) 
 Regeling van de Minister voor Jeugd en Gezin van 14 december 2009, nr. DWJZ/SWW-
2974100, houdende regels met betrekking tot de uitkeringen jeugdzorg aan de provincies 
en eisen ten aanzien van het provinciale subsidiebeleid (Regeling bekostiging jeugdzorg 
2009) (Stcrt. 2009 nr. 19903, 22 december 2009) 
 Regeling van de Minister voor Jeugd en Gezin van 14 december 2009, nr. DWJZ/SWW-
2974162, houdende vaststelling van normbedragen ten behoeve van de vaststelling van 
de uitkering bureau jeugdzorg (Regeling normbedragen jeugdzorg) ( Stcrt. 2009 nr. 
19848, 22 december 2009) 
 Regeling van de Minister voor Jeugd en Gezin van 16 december 2009, nr. JZ/GJ-2976353, 
houdende wijziging van de Tijdelijke subsidieregeling gesloten jeugdzorg 2009-2010 in 
verband met een correctie van de subsidiëring van nieuwe capaciteit (Stc. 2009, 20168) 
 Regeling van de Minister voor Jeugd en Gezin van 17 december 2009, nr. JZ/LJ-2977004, 
houdende vaststelling van regels voor de rechtstreekse subsidiëring van het huisvesten, 
verzorgen en opvoeden van kinderen of pleegkinderen van binnenschippers, 
kermisexploitanten en circusartiesten (Subsidieregeling opvang kinderen van ouders met 
trekkend/varend bestaan) (Stcrt. 2009 nr. 20186, 29 december 2009) 
 Wet van 17 december 2009 tot wijziging van het Wetboek van Strafvordering, het 
Wetboek van Strafrecht en de Wet schadefonds geweldsmisdrijven ter versterking van de 
positie van het slachtoffer in het strafproces (Stb. 2010,1);  
 Regeling van de Minister voor Jeugd en Gezin van 17 september 2010, nr. JZ/GJ-
3020176, houdende verlenging en wijziging van de Tijdelijke subsidieregeling gesloten 
jeugdzorg 2009-2010 in verband met trajecten JeugdzorgPlus (Stc. 2010, 14896) 
 Wet van 20 september 2010 tot wijziging van de Wet Nationale ombudsman in verband 
met de instelling van de Kinderombudsman (Wet Kinderombudsman, Stb. 2010, 716) 
 Wet van 4 februari 2010 tot wijziging van de Wet op de jeugdzorg in verband met de 
introductie van een verwijsindex om vroegtijdige en onderling afgestemde verlening van 
hulp, zorg of bijsturing ten behoeve van risicojongeren die bepaalde risico‟s lopen te 
bevorderen (verwijsindex risicojongeren), Stb. 2010, 89. 
 Besluit van de Minister voor Jeugd en Gezin en de Minister van Justitie van 30 juni 2010, 
nr. JZ/GJ-3007660, houdende wijziging van het besluit houdende de aanwijzing, wijziging 
en intrekking van aanwijzingen van accommodaties voor gesloten jeugdzorg (Stc. 2010, 
10178) 
 Besluit van 3 september 2010, houdende wijziging van het Besluit aanwijzing Halt-feiten 
(Stb. 2010, 680); 
 Besluit van 13 juli 2010 tot wijziging van het Uitvoeringsbesluit Wet op de jeugdzorg in 
verband met de invoering van de verwijsindex risicojongeren (Stb. 2010, 302) 
 Wet van 13 december 2010 tot wijziging van de Beginselenwet justitiële 
jeugdinrichtingen, het Wetboek van Strafrecht, het Wetboek van Strafvordering en enige 
andere wetten, in verband met de aanpassing van de tenuitvoerlegging van 
vrijheidsbenemende jeugdsancties (Stb. 2010, 818); 
 Besluit van 16 juni 2011, houdende wijziging van het Reglement justitiële 
jeugdinrichtingen en het Besluit tenuitvoerlegging jeugdstrafrecht 1994, ter uitwerking 
van de wet van 13 december 2010 tot wijziging van de Beginselenwet justitiële 
jeugdinrichtingen, het Wetboek van Strafrecht, het Wetboek van Strafvordering en enige 
andere wetten, in verband met de aanpassing van de tenuitvoerlegging van 
vrijheidsbenemende jeugdsancties (Stb. 2011, 304) 
123 
 

BIJLAGE III CIJFERS MET BETREKKING TOT DE 
LEVENSSTANDAARD   
 
Tabel 1: Ontwikkeling aandeel huishoudens met een inkomen rond het minimum (Bron: CBS) 
 
Huishouden (% van de doelpopulatie) 
Totaal particulier huishouden 
Inkomensgroepen Inkomen tot Inkomen tot Inkomen tot Inkomen tot 110% 
100% lage- 101% sociaal 105% sociaal sociaal minimum 
inkomensgrens minimum minimum 
Duur Ten 4 jaar Ten 4 jaar Ten 4 jaar Ten 4 jaar  
inkomenspositie minste en minste en minste en minste en 
1 jaar langer 1 jaar langer 1 jaar langer 1 jaar langer 
2005 9,9 3,5 6,5 1,9 8,7 3,6 10,9 5,3 
2006 8,8 3,3 6,9 1,9 8,8 3,6 10,9 5,2 
2007 7,6 2,8 6,6 1,8 8,5 3,5 10,5 5,1 
2008 7,5 2,6 6,4 1,8 8,1 3,3 9,9 4,9 
2009 7,7 2,6 7,0 2,2 8,8 3,5 10,7 5,0 
2010 7,7 2,4 7,0 2,2 8,8 3,4 10,9 4,9 
 
 
Tabel 2: Aandeel huishoudens met langdurig (4 jaar en langer) inkomen tot 101% minimum 
(Bron: CBS) 
 
Particuliere huishoudens Huishoudens 
 
(% van de doelpopulatie) 
(x1000) 
 2005 2006 2007 2008 2009 2010 2005 2006 2007 2008 2009 201
0 
Alleenstaande man, tot 
28 28 27 25 26 22 4,2 4,3 4,0 3,6 3,6 3,1 
65 jaar 
Alleenstaande man, 65 
2 3 3 5 9 10 1,3 1,7 1,5 2,7 4,3 4,6 
jaar of ouder 
Alleenstaande vrouw, tot 
31 29 27 24 23 22 6,0 5,6 5,1 4,6 4,2 4,1 
65 jaar 
Alleenstaande vrouw, 65 
11 12 14 17 36 38 1,9 2,2 2,3 2,9 6,1 6,4 
jaar of ouder 
Paar, zonder kinderen, 
6 7 6 5 6 6 0,5 0,5 0,5 0,4 0,5 0,5 
kostwinner < 65 
Totaal eenoudergezin 
22 22 20 19 20 19 6,5 6,3 5,7 5,0 5,0 4,9 
Herkomst: Nederland 
78 79 75 77 91 91 1,5 1,5 1,5 1,5 1,7 1,7 
Herkomst: Westers land 
16 14 13 12 16 16 3,0 2,7 2,4 2,3 3,0 2,9 
Herkomst: Niet-westers 
20 22 23 21 28 30 5,3 5,8 5,6 4,8 6,0 6,3 
land 
Inkomen uit arbeid 
9 10 11 12 14 13 0,3 0,3 0,3 0,4 0,4 0,4 
Inkomen uit eigen 
11 11 13 12 16 17 1,7 1,7 1,7 1,6 2,1 2,2 
onderneming 
Overdrachtsinkomen 
93 93 87 86 106 106 4,3 4,3 4,1 4,0 4,8 4,6 
Uitkering werkloosheid 
1 1 1 1 1 1 1,1 2,2 2,3 3,2 2,1 1,0 
Uitkering 
8 8 6 6 4 4 3,5 3,7 3,0 2,8 1,8 1,9 
ziekte/arbeidsongeschikt 
Uitkering 
21 22 24 30 53 57 1,3 1,3 1,4 1,8 3,1 3,2 
ouderdom/nabestaanden 
Uitkering algemene 31,7 29,7 27,9 
62 60 55 48 47 43 35,1 34,1 33,4 
bijstandswet 
 
125 
 

BIJLAGE IV: CIJFERS JEUGDZORG 
 
  2008 2009 2010 
 
Aantal cliënten in Jeugd en Opvoedhulp  
(Bron: Jeugdzorg Nederland,  
Brancherapportage Jeugdzorg 2010)  
 70.805 75.043 78.271 
 
Geaccepteerde aanmeldingen bureau jeugdzorg  
(Bron: Jeugdzorg Nederland, 
 Brancherapportage Jeugdzorg 2010) 
 53.740 63.810 63.720 
 
Gemiddelde doorlooptijd in kalenderdagen tussen  
aanmelding en eerste indicatiebesluit in het vrijwillig 
kader  (Bron: Kamerstuk 31839, nr. 137) 90 82 67 
 
 
 
Wachtlijsten bij zorgaanbod provinciale jeugdzorg (Bron: Kamerstuk 31839, nr. 137) 
 
Bruto- en nettowachtlijsten op peildata 
  1-jul-10 1-jul-11 
Totaal (brutowachtlijsten) 2.873 2.974 
- ontvangt al een vorm van provinciale jeugdzorg 1.540 1.583 
- ontvangt geen provinciale jeugdzorg (nettowachtlijsten) 1.333 1.391 
 
 
Bruto wachtlijsten = aantal jeugdigen die langer dan negen weken wachten op geïndiceerde, 
provinciaal gefinancierde zorg 
Netto wachtlijsten = aantal jeugdigen die wachten zonder dat zij een vorm van (jeugd)zorg 
ontvangen 
 
 
Aantal adviezen, consulten en onderzoeken bij advies- en meldpunt kindermishandeling 
(AMK) 
 
  2008 2009 2010 
Adviezen 27.268 32.155 31.775 
Consulten 8.875 10.410 10.300 
Onderzoeken 16.211 17.174 18.148 
Totaal 52.354 59.739 60.223 
Bron: provincies en Groot stedelijk regio‟s op basis van de regeling beleidsinformatie 
jeugdzorg 
   
 
 
 
Instroom, uitstroom en standgegevens JeugdzorgPlus (Bron: VWS en Centrale 
Plaatsingscoordinatie) 
 
Gebruik JeugdzorgPlus 
  2008 2009 2010 
3.236 3.209 
Gebruik * **  *** 2.485**** 
 
* Gebruik = bezetting op 1 januari van dat jaar + de nieuwe instroom in dat jaar. 
** Gebruikte standcijfer = bezetting op basis van de beschikbare capaciteit op 1 januari 2008 
*** Gebruikte standcijfer = bezetting op basis van peildatum 1 maart 2009 
*** Gebruikte standcijfer = bezetting op basis van peildatum eind januari 2010 + aantal eerste 
aanmeldingen Centrale Plaatsingscoördinatie.  In 2008 en 2009 werd het aantal eerste plaatsingen 
bij de instellingen gebruikt. 
 
127 
 

