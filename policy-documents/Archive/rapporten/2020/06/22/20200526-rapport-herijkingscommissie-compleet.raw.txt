 
Rapport Herijkingscommissie      Definitieve versie, 26-5-2020 
Onder embargo tot 22 juni 2020 
 
 
 
 
 
 
 
 
 
Open vensters voor onze tijd 
De Canon van Nederland herijkt 
 
Rapport van de Commissie Herijking Canon van Nederland 
 
 
 
  
1 
 

 
Geraadpleegde literatuur 
 
Deel II – De herijkte Canon 
 
- Wandkaart 
- Hoofdlijnen 
- Vensters 
 
Bijlagen 
1. Opdrachtbrief  
2. Samenstelling commissie en werkwijze  
3. Gesprekspartners en deskundigen 
 
Illustratieverantwoording 
Gebruikte afkortingen  
  
3 
 

 
Deel I – Verantwoording 
 
 
Woord vooraf 
 
 
De herijking van de Canon van Nederland was een uitdagende puzzel waaraan onze commissie bijna 
een jaar lang hard heeft gewerkt. Het was een plezier om gezamenlijk aan de slag te zijn met 
belangrijke vragen: welke verhalen over de Nederlandse geschiedenis willen wij vertellen, en wat 
zouden leerlingen van vandaag moeten meekrijgen? Daaraan richting geven, een mooiere taak is 
haast niet denkbaar. 
 
De uitwerking kostte ons meer tijd en aandacht dan aanvankelijk voorzien. Een oppervlakkige 
inspectie zou tot de slotsom kunnen leiden dat de herijkte Canon een aantal nieuwe vensters telt 
maar verder ongewijzigd is gebleven. Niets is minder waar: vanuit zeven hoofdlijnen en een aantal 
aandachtspunten hebben we de complete Canon herijkt en daarbij ook naar een nieuwe balans 
gezocht. Dat leidde tot het opnieuw beschouwen en herschrijven van alle vensterteksten. 
 
We hopen daarmee zowel de Canon van Nederland zelf als het onderwijs en de samenleving 
waarvoor hij bestemd is een dienst te hebben bewezen. 
 
 
22 juni 2020 
Namens de commissie,  
 
James Kennedy 
voorzitter 
 
  
5 
 

 
Hoofdstuk 1  
De Canon van Nederland 
Typering, opdracht en werkwijze 
 
 
1.1 De Canon van Nederland sinds 2006 
Toen de wereld veertien jaar jonger was, leek het Verenigd Koninkrijk nog onlosmakelijk verbonden 
aan ‘Europa’, werd er volop aardgas gewonnen in Groningen, noemde men Michiel de Ruyter 
onbekommerd een zeeheld en vonden de meeste mensen het goed verdedigbaar dat er slechts drie 
vrouwen waren opgenomen in de Canon van Nederland. De tijd vliegt. 
Toch heeft deze Canon sinds zijn lancering in oktober 2006 de tand des tijds op veel punten goed 
3
doorstaan. Ontworpen door de commissie-Van Oostrom is hij een begrip geworden. Op allerlei 
manieren vervult hij een rol in de samenleving en wordt hij ingezet in het onderwijs. Het 
belangrijkste instrument daarvoor is de website entoen.nu, waarop de vijftig vensters van de Canon 
4
digitaal ontsloten worden en die een aanzienlijke en trouwe bezoekersschare heeft opgebouwd.  
 
De commissie-Van Oostrom heeft de Canon in de eerste plaats gelanceerd als instrument voor het 
onderwijs, als didactisch concept om leerlingen basiskennis over de Nederlandse geschiedenis bij te 
brengen. De Canon is daarbij vakoverstijgend van opzet: hij maakt deel uit van de leerstof die zowel 
in basisonderwijs als voortgezet onderwijs aan de orde zou kunnen komen bij schoolvakken als 
geschiedenis, aardrijkskunde, Nederlands, de kunstvakken, maatschappijleer en 
levensbeschouwelijke vorming. Sinds 2010 maakt de Canon deel uit van de zogenoemde kerndoelen 
voor basis- en onderbouw voortgezet onderwijs. Hij is daarbij gekoppeld aan de leerdoelen voor het 
vak geschiedenis. De Canonvensters worden getypeerd als ‘uitgangspunt ter illustratie van de 
5
tijdvakken’. Een drietal onderzoeken uit 2008, 2012 en 2018/2019 maakt het mogelijk de ontvangst 
6
en waardering van de Canon in het onderwijs op hoofdlijnen te typeren.  
 
Basisonderwijs en pabo's 
In het basisonderwijs wordt de Canon door ruim twee derde van de leerkrachten in de bovenbouw 
gebruikt. Ze benutten de vensters vaak als extra materiaal naast een methode of als inspiratiebron 
bij het vormgeven van thematisch onderwijs. Een op de vijf scholen gebruikt de Canon als zelfstandig 
didactisch onderwijsconcept. De Canon wordt ingezet bij verschillende vakgebieden, vooral bij 
geschiedenis (89%), wereldoriëntatie (48%) en kunst en cultuur (41%).  
Leraren zijn van mening dat de Canon helpt bij het bevorderen van kennis over de Nederlandse 
geschiedenis en cultuur. Negen van de tien ondervraagde leraren zijn bekend met www.entoen.nu; 
 
3
 De commissie-Van Oostrom presenteerde op 16 oktober 2006 haar rapport in twee delen: deel A en B. Op 3 
juli 2007 werd daaraan deel C toegevoegd, met daarin een terugblik op de discussies van het voorgaande half 
jaar, en met een aantal kleine bijstellingen aan het concept. Als wij het over de Canon van Nederland hebben, 
verwijzen we naar de in 2007 vastgestelde versie.  
4
 Heel 2019 verzorgde www.entoen.nu 1.350.323 sessies voor 974.954 bezoekers, hoofdzakelijk tijdens 
schooluren. Zie ook Oberon 2019, p. 36-44. De website entoen.nu is inmiddels hernoemd tot 
canonvannederland.nl.  
5
 De letterlijke tekst van kerndoel 52 po: ‘De leerlingen leren over kenmerkende aspecten van de volgende 
tijdvakken: jagers en boeren; Grieken en Romeinen; monniken en ridders; steden en staten; ontdekkers en 
hervormers; regenten en vorsten; pruiken en revoluties; burgers en stoommachines; wereldoorlogen en 
Holocaust; televisie en computer. De vensters van de canon van Nederland dienen als uitgangspunt ter 
illustratie van de tijdvakken.’ Kerndoel 37 vo heeft een vergelijkbare formulering.  
6
 Sardes/Oberon 2008, Oberon 2012 en Oberon 2019. We verwijzen hierna uitsluitend naar het meest recente 
rapport, kortweg aangeduid als het Oberononderzoek. 
7 
 

 
historische verenigingen, al dan niet onder regie van de provinciale erfgoedhuizen. Met elkaar vullen 
8
deze canons het verhaal van de Nederlandse geschiedenis steeds fijnmaziger in. 
Sinds 2017 heeft het Nederlands Openluchtmuseum een vaste Canontentoonstelling, en is er een 
netwerk opgezet van inmiddels zo’n dertig Canonmusea verspreid over Nederland. Deze musea 
verbinden zich aan het netwerk met de selectie van een of meer iconische topstukken uit hun 
collectie die te koppelen zijn aan een van de vensters van de Canon van Nederland.  
Verder zijn in de afgelopen jaren verschillende boeken uitgebracht over de Canon van Nederland, en 
er zijn diverse filmpjes gemaakt die aansluiten bij de vijftig vensters, bijvoorbeeld door het 
jeugdprogramma Klokhuis en door SchoolTV (zogenoemde Beeldbankclips). 
 
1.2 Opdracht, commissie, werkwijze 
De commissie kreeg in juli 2019 de opdracht om de Canon van Nederland zoals die werd 
samengesteld door de commissie-Van Oostrom, te herijken. Herijken is bepalen of iets nog aan de 
norm voldoet, zoals je een meetlat herijkt (wat treffend genoeg de oorspronkelijke betekenis is van 
het woord canon: meetlat of maatstaf). De minister van OCW omschreef de opdracht als het ‘tegen 
het licht houden van keuzes en teksten die [in 2005-2006] op grond van de inzichten van toen 
9
gemaakt zijn’.  
 
De formele opdracht was duidelijk, maar wat betekende dat in de praktijk? Het ging hier om de 
eerste herijking van de Canon van Nederland, dus we betraden onbekend terrein. De minister gaf in 
haar brief aan dat een herijking vermoedelijk minder lang hoefde te duren dan een canon uit het 
niets te scheppen. Het zou een beperkte interventie moeten kunnen zijn. Wat de Canon nodig had 
was een actualisering die aansloot bij nieuwe wetenschappelijke inzichten, maatschappelijke 
verschuivingen en feedback uit het onderwijsveld.  
De minister heeft ons nog andere vragen gesteld, rond de plaats van de Canon in het curriculum, 
over de verhouding tot het historisch referentiekader en over de gewenste frequentie van het 
herijkingsproces. Al deze vragen komen in de loop van dit rapport aan de orde.  
 
Onze commissie is zodanig samengesteld dat de belangrijkste sectoren die te maken hebben met de 
Canon erin vertegenwoordigd zijn. In de eerste plaats het afnemend veld: primair onderwijs, 
voortgezet onderwijs en hun respectieve lerarenopleidingen, maar uiteraard ook de academische 
wereld en aanverwante spelers op het terrein van geschiedenis en erfgoed. Daarbij zij aangetekend 
dat alle leden op persoonlijke titel zijn benoemd en niet als afgevaardigden van een bepaalde sector 
of organisatie. Eén lid was indertijd secretaris van de commissie-Van Oostrom, en is in onze 
commissie gekozen vanwege de continuïteit en om de opgedane ervaringen en inzichten optimaal te 
benutten. Sommige leden waren van meet af enthousiast over de Canon, andere hebben in het 
publiek bedenkingen geuit. Elk lid had haar of zijn ideeën over de manier waarop de Canon herijkt 
10
zou moeten worden, en allen samen vonden we het een mooie uitdaging om aan te gaan.  
 
Met onze verschillende achtergronden en diverse vertrekpunten was het belangrijk om de tijd te 
nemen consensus te bereiken over de aanpak van de herijking. En uiteraard om het onderwerp van 
 
8
 De commissie-Van Oostrom pleitte al voor lokale en regionale canons in Entoen.nu 2006, deel A, p. 31 en 
Entoen.nu 2007, deel C, p. 28. Via www.regiocanons.nl zijn er veel te vinden, een aantal ook beschikbaar als 
onderwijsvariant. 
9
 Instellingsbesluit 2019, p. 3. 
10
 Meer over de werkwijze van de commissie in bijlage 2. Het Nederlands Openluchtmuseum programmeert 
vanaf 22 juni 2020 een wisseltentoonstelling over het werk van onze commissie. Met het verzoek onze 
medewerking te verlenen aan de voorbereidingen hiervan, hebben we graag ingestemd.  
9 
 

 
Hoofdstuk 2  
De Canon herijkt  
Hoofdlijnen, vensterpalet, teksten 
 
2.1 Het goede behouden 
Om meteen maar een paar piketpaaltjes te slaan: onze commissie kiest ervoor om het globale 
concept van een canon in vensters alsook de onderliggende principes te handhaven. We gaan in dit 
rapport niet in op alle denkbare mitsen en maren rond een canon, en kiezen er ook niet voor om het 
canonconcept opnieuw tot in detail te beschrijven. Dat is indertijd door de commissie-Van Oostrom 
12
onzes inziens zorgvuldig uiteengezet en duidelijk verwoord. De praktijk van de afgelopen veertien 
jaar in Nederland heeft wat ons betreft voldoende uitgewezen dat de Canon van Nederland 
hoofdzakelijk wordt gebruikt zoals hij bij lancering bedoeld was: allereerst voor gebruik in het 
basisonderwijs en de onderbouw van het voortgezet onderwijs, en daarnaast voor het bevorderen 
van historische kennis in de brede Nederlandse samenleving. We willen kortom graag het goede van 
de Canon van Nederland behouden.  
 
De herijkingscommissie heeft veel waardering voor het werk van de commissie-Van Oostrom. De 
eerste Canon van Nederland is in veel opzichten mooi uitgebalanceerd. Toen wij met de Canon aan 
het puzzelen gingen, merkten we meteen hoe weloverwogen hij was samengesteld en hoe moeilijk 
het was om het delicate evenwicht niet te verstoren. Daarbij hebben we onszelf uiteraard de vraag 
gesteld: hoeveel ingrepen en wijzigingen vinden we nodig en verantwoord, als je kijkt naar onze 
opdracht en naar het huidige concept van de Canon? Dat leverde niet meteen een sluitend antwoord 
op, maar wel een aantal belangrijke noties voor ons proces: het onderwijskundig en maatschappelijk 
functioneren van de Canon van Nederland is gebaat bij een geleidelijke ontwikkeling: meer evolutie 
dan revolutie. Een van de belangrijkste redenen om de Canon indertijd samen te stellen was immers 
gelegen in de constatering dat het collectieve geheugen van onze samenleving wat achterstallig 
onderhoud vertoonde. En dat samenlevingsgeheugen is gebaat bij langere lijnen en een bepaalde 
mate van continuïteit. Diezelfde principes gelden nog sterker voor het onderwijs: ook de leerlingen 
van nu zijn straks als volwassenen gebaat bij een gedeelde ervaring van en kennis over de vijftig 
stapstenen in de rivier van de Nederlandse geschiedenis.  
 
Er is nog een laatste aspect van het werk van de ’oude’ commissie dat we als ’nieuwe’ commissie 
graag willen handhaven. De Canon heeft een intrinsieke waarde in het verspreiden van kennis en 
moet niet gezien worden als een ‘oplossing’ voor een specifiek probleem. De minister geeft in haar 
opdrachtbrief aan dat de Canon van Nederland inmiddels ‘meerdere functies’ heeft gekregen in het 
13
onderwijs, de museumwereld en de inburgering van nieuwe Nederlanders. Onze commissie is van 
mening dat de herijking zich in hoofdzaak kan richten op het onderwijs, omdat de belangrijkste 
maatschappelijke functies (zoals de rol die de Canon speelt in musea en bij inburgering) als 
verlengstukken van deze onderwijstaak gezien kunnen worden.  
De focus op de onderwijsfunctie van de Canon heeft een ander belangrijk voordeel: zo wordt voor 
iedereen duidelijk dat het niet om institutionele of politieke belangen gaat. Onze commissie heeft 
zich – net als de commissie-Van Oostrom – vooral gericht op het (door)ontwikkelen van een canon 
die deugdelijk onderwijs ondersteunt door historische kennis en inzicht van leerlingen te vergroten. 
Ze laat de uitwerking en het verbinden van historische kennis aan de samenleving grotendeels over 
aan de scholen, op basis van hun specifieke grondslagen. Daarmee is een pluriform gebruik van de 
Canon het beste gewaarborgd.  
 
12
 Zie Entoen.nu 2006, deel A en Entoen.nu 2007, deel C. 
13
 Zie bijlage 1. 
11 
 

 
 
De zeven hoofdlijnen worden beschreven aan de hand van korte, zo universeel mogelijke teksten (zie 
deel II), die maximale flexibiliteit geven aan docenten om de Canon te verbinden aan andere lesstof 
of schoolvakken, zoals taal- en kunstvakken, maatschappijvakken en andere zaakvakken als 
aardrijkskunde en economie.  
Op deze manier ingevuld zijn de hoofdlijnen in staat Canonvensters en tijdvakken te combineren en 
te verrijken met een nieuwe dimensie: aandacht voor thema’s, verbindingen en continuïteiten over 
eeuwen en tijdvakgrenzen heen, geïllustreerd aan de hand van vensters die zich op heel 
verschillende plekken van de tijdlijn kunnen bevinden. We zien de vernieuwde hoofdlijnen als 
uitgelezen mogelijkheid om de Canon van Nederland nog bruikbaarder en relevanter te maken voor 
het onderwijs. Hoofdlijnen, canonvensters en het historisch referentiekader vormen samen een 
stevig bouwwerk voor het geschiedenisonderwijs. In het volgende hoofdstuk gaan we hier nader op 
in. 
 
2.2.2 Vensterpalet in nieuwe balans 
Het lastigste, spannendste en meest uitdagende onderdeel van ons herijkingswerk was het puzzelen 
met het vensterpalet. Want dat is toch wel een treffende metafoor: de Canon als puzzel met vijftig 
stukjes. Als we in het kader van onze herijking een aantal nieuwe stukjes willen toevoegen, impliceert 
dat dat er andere stukjes uit moeten.  
 
Vijftig? 
Een van de vragen die we ons gesteld hebben, is hoeveel vensters de herijkte Canon mag tellen. Er is 
sinds 2006 veertien jaar geschiedenis bij gekomen, dat zou uitbreiding van het aantal vensters 
kunnen rechtvaardigen. Daartegen pleit echter dat het onderwijs laat blijken vijftig vensters al een 
behoorlijke hoeveelheid te vinden. Als bovendien volgens de redenering van geschiedenis-aangroei 
elke volgende Canonherijking tot een kleine uitbreiding van het aantal vensters zou leiden, wordt de 
Canon op termijn onwerkbaar groot.  
Ook mogelijke inkrimping van het aantal vensters is aan de orde geweest. Die optie bood ons echter 
onvoldoende ruimte om aan de continuïteiten in de Canon recht te doen en tegelijk nieuwe accenten 
te leggen.  
Daarom hebben we ervoor gekozen om de Canon op vijftig vensters te houden. Daarbij heeft 
meegespeeld dat ‘een canon in vijftig vensters’ inmiddels een genre-kenmerk is geworden dat in 
talloze regionale en thematische canons voorkomt. 
 
Vernieuwde verhalen over Nederland 
Als commissie willen we – net als eerder de commissie-Van Oostrom – verhalen vertellen, en hebben 
daarbij vensters en invalshoeken uitgekozen als puzzelstukken. Elke canon zal deels tijdgebonden zijn 
– over pakweg tien jaar zal een volgende canoncommissie ongetwijfeld weer haar eigen 
aanpassingen voorstellen, en dat is ook niet erg. Een canon is dienstbaar aan de huidige samenleving, 
zonder er overigens de knecht van te mogen worden. Want ‘een goede historische canon opent 
voortdurend vensters op een andere wereld, niet minder dan de onze, wel rijk aan stof tot nadenken. 
Eén waarop onze vooroordelen stuklopen en die onze werkelijkheid in een ruimer perspectief 
18
plaatst.’ 
We vinden het belangrijk om een Canon van Nederland te hebben waarin veel verschillende mensen 
en groepen zich kunnen herkennen, die ruimte biedt aan verschillende interpretaties van de 
geschiedenis en toont wel bewust te zijn van de samenstelling van de huidige maatschappij. De taak 
om een canon zo samen te stellen of, in ons geval, te herijken brengt risico’s met zich mee. 
Nederland in het verleden is niet gelijk aan het Nederland van het heden. Geschiedenis schrijven 
 
18
 Snel 2019, p. 9. 
13 
 

 
Nederlandse verzorgingsstaat. De laatste jaren zijn het in de sport juist de vrouwenteams die het 
Oranjegevoel levend houden.  
 
Bij diversiteit denkt men misschien vooral aan ras of etniciteit, maar ons zoekveld was hier breder. 
Naast man-vrouwverhouding hebben we ook gekeken naar de balans tussen elite en het ’gewone 
volk’ en hebben we oog gehad voor allerlei groepen in de samenleving in heden en verleden.  
Meest in het oog springend is het nieuwe venster gewijd aan Anton de Kom. Een paar andere 
vensters schenken aandacht aan minderheden als marrongroepen (in het venster Slavernij) en aan 
bevolkingsgroepen die na de oorlog naar Nederland zijn gekomen (venster De gastarbeiders).  
De herijkte Canon begint met een ‘gewone’ vrouw, en eindigt in de sport, bij uitstek een populaire 
vorm van cultuur. In veel vensterteksten hebben we gewone mensen nadrukkelijk of meer terloops 
over het voetlicht gebracht. Armen, reizigers en bedevaartgangers bij Jeroen Bosch, Afrikaanse zeelui 
bij Rembrandt, fabriekskinderen in het Kinderwetje van Van Houten, de gastarbeiders 
vanzelfsprekend, of het venster Kolen en gas, waarin mijnwerkers op het icoon staan. Ten slotte 
hebben we iets meer oog voor de plaats van religie in de herijkte Canon. Dat komt naar voren in 
enkele herschreven vensterteksten en de nieuwe vensters over Jeroen Bosch en Maria van 
Bourgondië.  
Nogmaals, dit zijn merendeels bescheiden bewegingen die passen bij een herijking. De commissie 
heeft geprobeerd om hier iets meer balans te bieden.  
 
Internationale invalshoek 
Een gevoelig punt rond een nationale canon is het feit dat de natiestaat slechts een van de haltes is 
op de lange route van persoonlijke of plaatselijke geschiedenis naar wereldgeschiedenis. Het verwijt 
ligt op de loer dat de Canon van Nederland aan de ene kant te weinig oog heeft voor lokale en 
regionale geschiedenis en aan de andere kant niet veel ruimte biedt aan de internationale of 
transnationale geschiedenis. De commissie-Van Oostrom heeft aanvankelijke kritiek hierop 
gepareerd door te wijzen op het feit dat er in haar Canon een rode draad van internationaal 
georiënteerde vensters verweven zit: de Romeinse Limes, Karel de Grote, Karel V, Napoleon, Eerste 
en Tweede Wereldoorlog en Europa. 
Onze commissie heeft daaraan de ambitie toegevoegd om ook in de andere vensters waar mogelijk 
wat meer de blik naar buiten te richten: welke vergelijkbare ontwikkelingen zijn er tegelijkertijd aan 
te wijzen in andere landen of werelddelen? Het vernieuwde venster over Willibrord wordt nu meer 
in verband gebracht met de kerstening van Europa, en het venster over de Atlas Maior staan we nu 
ook stil bij de rol van de Spanjaarden en de Portugezen om de wereld in kaart te brengen. Het 
Kinderwetje van Van Houten wordt nu in een brede internationale context gezet, en Aletta Jacobs’ 
belangrijke rol in een internationaal vrouwencongres krijgt een behoorlijk accent. De vensters over 
Watersnood en Kolen en gas verbinden Nederlandse problemen met internationale uitdagingen. En 
zo zijn er meer voorbeelden te noemen. Soms gaat het over de invloed van Nederland op het 
buitenland, soms over de invloed van het buitenland op Nederland. Ook al zijn die vergelijkingen 
doorgaans beknopt en indicatief, ze geven blijk van ons streven om het besef te versterken dat 
Nederland nooit met zijn rug naar de rest van de wereld heeft gestaan. 
 
Regionale spreiding  
Aan de andere kant stond de regionale spreiding binnen Nederland op ons netvlies. ‘Limburg niet 
21
eens voetnoot in geschiedenis,’ kopte het Limburgs Dagblad bij de lancering van de Canon in 2006. 
De Canon kreeg meteen het verwijt van ‘Hollandocentrisme’. Veel van de bekende namen en 
gebeurtenissen in de Nederlandse geschiedenis zijn gerelateerd aan het invloedrijke gewest Holland. 
Dat is begrijpelijk, maar het is ook belangrijk oog te hebben voor personen en ontwikkelingen 
 
21
 Ligtvoet 2006. 
15 
 

 
eenmaal keuzes, en die hebben wij opnieuw gemaakt. Onze commissie wil een vernieuwd verhaal 
vertellen met deels andere accenten dan de vorige commissie, en daarvoor hebben we tien nieuwe 
vensters nodig.  
 
2.2.3 Herschreven teksten 
Het meest zichtbare resultaat van het werk van onze commissie is ongetwijfeld het vernieuwde 
vensterpalet met tien nieuwe iconen, weergegeven op een opnieuw vormgegeven wandkaart (zie 
deel II). Maar minstens zo belangrijk vinden we – naast de al eerder besproken hoofdlijnen – het feit 
dat we alle vijftig teksten opnieuw hebben gecomponeerd. Vaak met dankbare gebruikmaking van 
opzet, selectie en soms ook formuleringen van de commissie-Van Oostrom, maar minstens even vaak 
met juist andere keuzes en invalshoeken, zoals de genoemde internationale verwijzingen. 
We hebben alle vensters bij de tijd gebracht, met daarbij open oog voor zowel wetenschappelijke als 
sociaal-maatschappelijk-politieke aspecten. Het venster over Europa is hiervan een goed voorbeeld. 
De commissie-Van Oostrom wist nog van geen eurocrisis, EU-uitbreiding in 2013 en al helemaal niet 
van de Brexit. Die zijn nu alle drie verwerkt in de vernieuwde venstertekst. Er zijn recente 
wetenschappelijke inzichten over uiteenlopende vensters als pakweg Hebban olla vogala, de 
Statenbijbel en Rembrandt verwerkt alsook de excuses van koning Willem-Alexander in Indonesië en 
de roman Wees onzichtbaar van Murat Isik bij het venster De gastarbeiders. 
Meer dan in de eerdere versie bevatten de teksten ook verwijzingen naar andere, belangrijke 
onderwerpen en personen die niet hun ‘eigen’ venster hebben. Op die manier wijzen we de 
Canongebruikers op bijvoorbeeld Jacoba van Beieren (door het venster van Maria van Bourgondië), 
Joost van den Vondel en Pieter Corneliszoon Hooft (via Rembrandt), Belle van Zuylen (via Sara 
25
Burgerhart) of Hendrik Lorentz (bij Christiaan Huygens).  
 
De minister beklemtoonde in haar opdrachtbrief dat de Canon een ‘stimulerende rol’ zou moeten 
hebben ‘bij de overdracht van kennis over het verleden’ en dat hij voor ‘nieuwkomers’ gebruikt zou 
 26
moeten worden om kennis te vergaren over de Nederlandse cultuur en geschiedenis.  
Om deze redenen vinden we het essentieel dat de basisteksten breed toegankelijk zijn. Dit is des te 
belangrijker omdat de vensters in compacte teksten veel informatie willen overdragen over soms 
complexe onderwerpen. We hebben gekozen te vertellen in de praesens historicum, ook wel 
aangeduid als historical present: het gebruik van de tegenwoordige tijd om het historische verhaal 
een levendig karakter te geven. Onze commissie ontsluit de vijftig vensters van de Canon via de 
vernieuwde website (waarover later meer) op drie niveaus: 
 
• Vijftig teksten op niveau B1 van het Europees Referentiekader Taalvaardigheid, geschikt voor 
kinderen in de leeftijd 8 tot 12 jaar en voor laaggeletterden.  
• Vijftig teksten op niveau B2, geschikt voor jongeren in de leeftijd 12 tot 15 jaar. 
• Vijftig teksten op niveau C1, geschikt voor de bovenbouw van het vo en voor een breed 
publiek. 
 
Deze laatste versie vindt u ook in deel II van dit rapport.  
 
 
25
 Andere voorbeelden: dichter-predikant Hieronymus van Alphen bij Annie M.G. Schmidt, zeevaarder Willem 
Barentsz bij de Atlas Maior, dichter Jacob Jan Cremer bij het Kinderwetje van Van Houten, geleerde Anna Maria 
van Schurman bij Aletta Jacobs, politica Corry Tendeloo bij Marga Klompé en ingenieur Johan van Veen bij De 
Watersnood.  
26
 Over canon en inburgering verwijzen we naar Entoen.nu 2006, deel A, p. 24: ‘de broze canonkennis is een 
probleem van alle Nederlanders, zeker niet speciaal van allochtonen. […] Waar het om gaat, is dat dit de canon 
is van het land dat wij gezamenlijk bewonen.’ 
17 
 

 
Hoofdstuk 3 
De herijkte Canon en het onderwijs 
Curriculum, didactiek, referentiekader 
 
3.1 Plaats en positionering in het curriculum 
Het onderwijs is de primaire doelgroep voor de Canon van Nederland. In het huidige curriculum 
fungeert de Canon in de kerndoelen van basisonderwijs en onderbouw voortgezet onderwijs als 
27
‘uitgangspunt ter illustratie van de tijdvakken’. Dit biedt leraren de mogelijkheid om de vensters 
van de Canon naar keuze in te zetten om kenmerkende aspecten bij de tien tijdvakken van concrete 
voorbeelden en uitwerkingen te voorzien.  
 
Onze commissie is gevraagd te adviseren over de plek van de canon in het curriculum. De Canon is 
gebaat bij zorgvuldige positionering: niet te stevig, maar ook niet te vrijblijvend. De Canon is geen 
doel, maar middel. In didactische termen is de Canon een voorstel voor leerstofkeuze, voor de 
invulling van vastliggende leerstofthema’s. Die keuze wordt aantrekkelijk gemaakt door de thema’s 
van geschikt materiaal te voorzien. En mits breed genoeg gedragen, geeft de Canon steun aan het 
gemeenschappelijke geheugen.  
Voor het onderwijs is het van belang dat de Canon niet apart wordt vermeld naast de tien tijdvakken 
en kenmerkende aspecten, maar wordt geïntegreerd in het toekomstige historisch referentiekader 
28
(zie ook par. 3.4). Hoofdlijnen, canonvensters en het historisch referentiekader vormen samen een 
stevig bouwwerk voor het geschiedenisonderwijs. Als zodanig en op deze wijze gepositioneerd kan 
en moet de Canon naar inzicht van de commissie worden opgenomen in de toekomstige kerndoelen.  
 
3.2 Didactische toepassing in het basisonderwijs 
Met de herijkte Canon wil de commissie aansluiten bij de wensen van gebruikers in het onderwijs. 
Door de koppeling van de vensters aan zeven hoofdlijnen worden de politieke, sociale, economische 
en culturele invalshoeken van de vensters beter zichtbaar. Tevens wordt door deze hoofdlijnen meer 
samenhang tussen de vensters aangebracht. Bij de keuze voor nieuwe vensters speelde het criterium 
van didactische bruikbaarheid een belangrijke rol. Bij het herschrijven van de teksten is hiermee 
rekening gehouden. Bij de vensters over personen is bijvoorbeeld geprobeerd een concreet verhaal 
te vertellen tegen de achtergrond van gebeurtenissen in de geschiedenis. Soms liggen accenten 
daarbij wat meer op het leven van de persoon (zoals Anton de Kom) en andere keren wat meer op de 
historische achtergronden (zoals Jeroen Bosch). Waar mogelijk zijn beide invalshoeken gecombineerd 
(bijvoorbeeld Eise Eisinga in de patriottentijd en de rol van Annie M.G. Schmidt in de bredere 
kinderliteratuur). 
 
De canon en de schoolvakken 
In veel gevallen zullen Canonvensters voorbeeldmatig worden ingezet bij het vak geschiedenis, maar 
de Canon is meer dan geschiedenis en geschiedenis is meer dan de Canon. Ook de nieuwe vensters 
kunnen worden gebruikt als voorbeelden binnen wereldoriëntatie, levensbeschouwing, burgerschap, 
kunstzinnige oriëntatie en taalonderwijs. De zeven hoofdlijnen bieden bij uitstek mogelijkheden om 
de Canon te gebruiken binnen thematisch onderwijs. Iedere hoofdlijn biedt inspiratie om 
vakoverstijgende thema’s te ontwerpen waarin Canonvensters een plaats kunnen krijgen. 
 
27
 Kerndoelen zijn door de overheid vastgestelde doelen die leerlingen aan het eind van het basisonderwijs en 
de onderbouw van het voortgezet onderwijs bereikt moeten hebben (de bovenbouw van het voortgezet 
onderwijs heeft ‘eindtermen’). De inspectie beoordeelt scholen hierop. 
28
 Het huidige historisch referentiekader bestaat uit tien tijdvakken met bijbehorende kenmerkende aspecten 
en de vijftig canonvensters. Ten behoeve van nieuw te formuleren kerndoelen wordt in september 2021 een 
advies uitgebracht door een werkgroep van SLO over het toekomstig historisch referentiekader. 
19 
 

 
De Canon van Nederland doet in het voortgezet onderwijs vooral dienst als inspiratiebron. Er is 
inhoudelijke kritiek bij vo-docenten te horen, zoals beschreven in hoofdstuk 1. Zij merken onder 
andere op dat de Canon diverser en actueler kan zijn, meer gespreid over de tijdvakken en ook meer 
aansluitend bij de tijdvakken. Het historisch referentiekader van de tien tijdvakken en de 
kenmerkende aspecten is de kern van het huidige geschiedeniscurriculum in het voortgezet 
onderwijs en een van de kerndoelen voor het leergebied Mens & Maatschappij. De Canonvensters 
worden daaraan als uitgangspunt ter illustratie gekoppeld.   
 
Hoofdlijnen en vensters 
De zeven nieuwe hoofdlijnen brengen samenhang aan tussen de verschillende vensters en 
onderstrepen de relevantie van de verschillende aspecten. Scholen die streven naar een sterkere 
correlatie en samenwerking tussen vakken, kunnen deze hoofdlijnen als hulpmiddel gebruiken. 
Iedere hoofdlijn biedt, ook in het vo, de mogelijkheid om een of meerdere thema’s te ontwerpen 
waarin Canonvensters een plaats kunnen krijgen. Daarbij hebben we, voor zover dat mogelijk was, 
aangesloten bij Curriculum.nu, de operatie om een nieuw curriculum te ontwerpen. De hoofdlijnen 
kunnen inspiratie bieden voor het verder uitwerken van de voorstellen voor de leergebieden Mens & 
Maatschappij en Burgerschap. Verder is er rekening gehouden met de spreiding over en aansluiting 
bij de tijdvakken. De herijkte Canon past dus bij zowel een chronologische als een thematische 
opbouw van een curriculum. 
Aan de hoofdlijnen zijn vijftig vensters gekoppeld. Sommige vensters sluiten aan bij verschillende 
hoofdlijnen. We hebben per venster meerdere perspectieven op de persoon of ontwikkeling in 
kwestie weergegeven. Hiermee haken we aan bij de denkvaardigheden die getraind worden bij de 
Mens- en Maatschappijvakken en het domein Burgerschap. Naast de Nederlandse ontwikkelingen 
hebben we waar mogelijk ook haakjes aangebracht voor het bespreken van internationale 
ontwikkelingen. Wereldgeschiedenis heeft veel aandacht van geschiedenisdocenten en hierbij kan de 
herijkte Canon van nut zijn. De herijkte Canon biedt daarmee meer mogelijkheden dan voorheen om 
de vensters te koppelen aan de inhoud en doelen van het curriculum in het voortgezet onderwijs.  
 
Kortom: voor het voortgezet onderwijs ligt er een opgefriste Canon met meer stemmen en 
perspectieven, meer samenhang en beter zicht op Europa en andere werelddelen. En er is 
meerstemmigheid of diversiteit aangebracht in allerlei opzichten, zodat de Canon van Nederland 
aansluit bij de samenstelling van Nederlandse schoolklassen. De chronologische structuur en de 
thematische hoofdlijnen zorgen voor meer houvast in dit bonte gezelschap. 
 
Didactische toepassing  
Bij de herijking van een Canon die primair voor het onderwijs bedoeld is, spelen didactische en 
pedagogische motieven net zo goed een rol als actuele wetenschappelijke en inhoudelijke inzichten. 
Elk venster hoort niet alleen inhoudelijk bij de tijd te zijn, maar moet bovendien begrijpelijk en zo 
mogelijk ook aantrekkelijk zijn voor leerlingen van 8 tot 15 jaar. De herijkte Canon biedt allerlei 
mogelijkheden om (nieuwe) verhalen te vertellen en aan te sluiten bij de belangstelling van de 
huidige leerlingenpopulatie. Er zijn verhalen van beroemde mensen en belangrijke gebeurtenissen, 
maar ook levensverhalen van gewone mensen en verhalen die voor pedagogische doelen in de klas 
gebruikt kunnen worden. Bij Willem van Oranje kun je het hebben over meerstemmigheid: hoe kun 
je hem bijvoorbeeld beschouwen vanuit het perspectief van Filips II of Balthasar Gerards? 
Levensverhalen van Anton de Kom, Annie M.G. Schmidt, Willem van Oranje en Betje Wolff en Aagje 
Deken bieden de kans om met leerlingen te praten over het onderzoeken van je eigen identiteit en 
de moeilijkheden die je daarbij kunt tegenkomen.   
Omdat de Canon nadrukkelijk niet alleen historisch is bedoeld maar ook vensters opent op algemeen 
cultuurhistorische en maatschappelijke ontwikkelingen, kan hij een rol spelen in het aanbrengen van 
meer samenhang in het curriculum over de traditionele vakgrenzen heen. Scholen kunnen de 
21 
 

 
Hoofdstuk 4  
Beheer van de Canon 
Stichting, website, herijkingsritme 
 
4.1 Governance via stichting 
De Canon van Nederland is afhankelijk van een reputatie van betrouwbaarheid en onafhankelijkheid. 
Met het inhoudelijk beheer dient daarom zorgvuldig te worden omgegaan. De Canon dient op 
gepaste afstand te staan van overheid en politiek, maar evengoed van private of commerciële 
belangen. De commissie-Van Oostrom heeft in 2007 hiervoor de stichting entoen.nu opgericht die 
nog altijd intellectueel eigenaar is van het concept en de inhoud van de Canon van Nederland. Het 
bestuur van de stichting bestaat uit voormalige leden van de oude commissie.  
Dit governance-model heeft in de afgelopen periode uitstekend gefunctioneerd en spreekt ook onze 
commissie aan: de bedenkers van de geldende Canon zijn vindbaar en aanspreekbaar; zij kunnen 
veranderende omstandigheden taxeren en in de vensterteksten verwerken; de gebruiksrechten van 
teksten en beelden kunnen door de stichting worden beoordeeld en (waar nodig om niet) 
beschikbaar worden gesteld aan gebruikers in onderwijs en samenleving.  
In goed overleg is afgesproken dat leden van onze commissie uitgenodigd worden om in het bestuur 
van de stichting plaats te nemen zodra de herijking is afgerond. 
 
4.2. Implementatie 
We hadden veertien jaar lang één Canon van Nederland, en nu is de herijkte Canon klaar. Dat brengt 
een nieuw vraagstuk met zich mee: wanneer wordt de nieuwe Canon ‘rechtsgeldig’? En wat gebeurt 
er met de oude Canon?  
Wat onze commissie betreft geldt de herijkte Canon vanaf het moment dat hij gepresenteerd wordt 
en daarmee beschikbaar wordt gesteld op de website. De vensters waarvan afscheid wordt 
genomen, zijn gearchiveerd op de Canonwebsite, zodat de inhoud en het lesmateriaal daar terug te 
vinden zijn voor in ieder geval een periode van twee jaar (tot zomer 2022).  
Voor de eerste Canon is in de loop der jaren heel wat aanvullend (didactisch) materiaal ontwikkeld, 
dat voor de nieuwe vensters niet op stel en sprong klaar is. We doen de aanbeveling dat het 
Nederlands Openluchtmuseum, dat sinds 2014 de Canonwebsite beheert, in staat wordt gesteld om 
de website in didactisch opzicht te actualiseren met de herijkte Canon, bijvoorbeeld met een 
vernieuwde reeks filmpjes (met ondertiteling) en vensterlessen bij de nieuwe en gewijzigde vensters.  
 
4.3 Website canonvannederland.nl  
De commissie-Van Oostrom heeft indertijd de Canon van Nederland digitaal gelanceerd als 
www.entoen.nu. Het doel was destijds niet om het woord ‘canon’ als zodanig in de klas bekendheid 
te geven, vandaar dat gekozen werd voor een andersoortige ‘roepnaam’ die ook als internetadres 
kon dienen. Inmiddels is een canon in vensters een eigen genre geworden, is de naamsbekendheid 
van de Canon van Nederland veel breder en zijn er tal van Canongerelateerde uitingsvormen en 
activiteiten beschikbaar.  
Om een en ander beter op elkaar af te stemmen, vinden we dit een goed moment om de 
Canonwebsite entoen.nu te combineren met de website van het museale Canonnetwerk 
32
www.canonvannederland.nl en onder die laatste roepnaam verder te gaan. Op 
canonvannederland.nl is de herijkte Canon van Nederland te vinden, de vervallen vensters zijn er 
gearchiveerd, er zijn ingangen voor de regionale canons, voor de Canonmusea en hun topstukken, en 
 
32
 Om voor scholen en andere gebruikers van de website de continuïteit te waarborgen, zullen hyperlinks die 
naar een specifieke pagina op entoen.nu leiden automatisch doorverwijzen naar die pagina op 
canonvannederland.nl.  
23 
 

 
Tot slot 
 
‘Wij wilden enthousiasme, liefde voor de stof wekken,’ zei Frits van Oostrom in 2019, toen hij 
34
reflecteerde op het werk van zijn commissie. Daar gaat het om, ook in deze herijking. Een blijvende 
belangstelling voor en kennis van het verleden – daar wordt elk mens en elke samenleving beter van. 
Wij hopen van harte dat deze opgefriste Canon van Nederland daaraan een bijdrage levert. 
 
  
 
34
 Sommer 2019. 
25 
 

 
Deel II 
 
  
27 
 

 
Hoofdlijnen  
 
 
   
Leven in een kwetsbare Wat geeft betekenis? Woord en beeld 
    delta verbinden 
zingeving en 
    Nederland waterland levensbeschouwing taal, kunst en cultuur 
In een land doorsneden met De vraag naar zin en Al ruim duizend jaar vormen 
  
grote rivieren en voor de helft betekenisgeving is universeel: de Lage Landen een 
onder zeeniveau, bepaalt het “Hoe (of: voor wie) word ik een aaneengesloten 
water goeddeels hoe we goed mens?” De verschillende cultuurgebied. Dat uit zich in 
wonen en werken. Om droge levensvisies die uit deze vraag woord en beeld. De 
voeten te kunnen houden is voortvloeien, weten veel Nederlandse taal is hier het 
samenwerken aan mensen onderling te verbinden voornaamste voertuig voor 
waterbeheer hier en inspireren. Maar tussen de geest: praten en zingen, 
vanzelfsprekend. Het risico op groepen leiden ze ook luisteren en lezen, denken 
een overstroming, zout of regelmatig tot bekeringsdrang, en schrijven in dezelfde taal 
zoet, is nog altijd niet ver weg. verwijdering en conflict. verbindt ons met elkaar, 
Hoe lang zijn we veilig achter Levensbeschouwelijke leiders en zelfs als we elkaar op inhoud 
onze dijken en dammen? Maar instituten krijgen te maken met bestrijden. Literaire en 
het water brengt ook rijkdom. vraagstukken rond invloed en beeldende kunst kunnen 
Door het droogleggen van macht, en misbruik daarvan. grensverleggend en 
polders is het land gegroeid. Hoe kun je met verschillende, al grensoverschrijdend zijn; ze 
Vervoer over water, van dan niet godsdienstige, leggen de tijdgeest vast 
poldersloot tot oceaan, maakt levensovertuigingen een maar beïnvloeden hem ook. 
Nederland al eeuwen tot constructieve samenleving Taal en cultuur zijn altijd in 
handelsland bij uitstek. En vormen? Hierop zijn in beweging; streek- en 
voor de bijzondere flora en Nederland in de loop der tijd straattaal, volkskunst en 
fauna in het waterrijke verschillende antwoorden jongerencultuur, oude en 
ecosysteem krijgen we steeds geformuleerd. Tegenwoordig nieuwe media, vormen de 
meer oog. vinden we gezaghebbende lijm die groepen verbindt. 
regels in combinatie met 
tolerantie en onderling respect 
daarvoor belangrijke 
ingrediënten. 
Tijdvak 
1 Tot 3000 v.Chr. Trijntje, Hunebedden Hunebedden Trijntje, Hunebedden 
2 3000 v.Chr. – 500 De Romeinse limes De Romeinse limes   
n.Chr. 
3 500 tot 1000   Willibrord Willibrord 
4 1000 tot 1500 De Hanze Jeroen Bosch, Erasmus Hebban olla vogala, Jeroen 
Bosch, Maria van 
Bourgondië, Erasmus 
5 1500 tot 1600 De Opstand   
  
6 1600 tot 1700 De Beemster De Statenbijbel, Spinoza De Statenbijbel, Rembrandt 
7 1700 tot 1800   Sara Burgerhart Sara Burgerhart 
8 1800 tot 1900 De eerste spoorlijn De Grondwet Max Havelaar, Vincent van 
Gogh 
9 1900 tot 1950   Anne Frank Anton de Kom 
10 1950 – heden De watersnood, Haven van Srebrenica De gastarbeiders, Annie 
Rotterdam M.G. Schmidt, De televisie, 
Het Oranjegevoel 
 
  
29 
 

 
1. Trijntje 
De jager-verzamelaars / 5500 v.Chr. / Tijdvak 1 
 
De eerste bewoners van ons rivierenland wonen niet op een vaste plaats, maar trekken van plek naar plek. Ze 
jagen, vissen en verzamelen vruchten, noten en zaden. De winter brengen ze door in een vast kamp op een 
veilige plek. Op de plaats waar ooit zo’n nederzetting was, is in 1997 het skelet van jager-verzamelaar Trijntje 
opgegraven. 
 
Het oudste menselijke skelet dat in Nederland is gevonden, is van een vrouw. Zo’n 7500 jaar geleden is ze 
liefdevol begraven op een donk, een zandduin in het drassige rivierengebied. Als ze overlijdt, is ze tussen de 40 
en 60 jaar oud en moeder van minstens twee kinderen. Als archeologen de kleine nederzetting waar ze leefde 
opgraven, is haar geraamte nog compleet. Daardoor kunnen haar gezicht en lichaam worden gereconstrueerd. 
Omdat ze bij een spoorlijn is gevonden, wordt ze Trijntje genoemd. Haar echte naam kennen we niet en welke 
taal ze sprak, weten we niet. 
 
IJstijden 
Voordat de moderne mens in dit gebied arriveert, zo’n 40.000 jaar geleden, wonen er ook al mensachtigen. 
Bijvoorbeeld de Neanderthalers, die leven in de periode die we de oude steentijd noemen, vanaf 250.000 jaar 
geleden. Als zij zich in deze streken vestigen, is het klimaat koud. Ze vinden hier een uitgestrekt 
steppelandschap met rivieren en valleien, nauwelijks begroeid en met langzaam wegsmeltende ijskappen. De 
Noordzee ligt droog. De Neanderthalers leven in hutten en kunnen vuur maken. 
 
Jagers en verzamelaars 
Trijntje leeft in de middensteentijd, in een groep van zo’n 25 mensen. Samen trekken ze jaarlijks heen en weer 
tussen hun zomer- en winterkamp. Waarschijnlijk wonen ze in hutten van stokken, riet en misschien ook 
huiden. Ze maken verfijnde vuurstenen werktuigen zoals schrapers, messen en pijlpunten. Reizen doen ze te 
voet en per kano. Op het ritme van de seizoenen trekken ze mee met eetbare zoogdieren, vissen en vogels; ze 
zijn afhankelijk van wat de natuur hun biedt. 
 
De hele winter leven Trijntje en haar groep op een rivierduin. De menukaart biedt volop keuze. Ze jagen op 
onder meer bevers, otters, wilde zwijnen, herten, zeehonden, bunzings en allerlei soorten vogels. Eend, zwaan 
en zeearend staan het meest op het menu. Voor het vangen van vissen, vooral snoeken, gebruiken ze netten 
en fuiken. Honden zijn inmiddels dierbare huisgenoten; er liggen er drie naast Trijntje begraven. 
 
De groep gebruikt alle onderdelen van de dieren die ze vangen. Het vlees roosteren ze. Pezen en darmen 
dienen als touw en om pijl-en-boog mee te maken. Van huiden maken ze kleding en tassen. Been en hoorn 
gebruiken ze voor allerlei werktuigen. De doorboorde honden- en berentanden en kralen van barnsteen en 
been die zijn aangetroffen, zijn waarschijnlijk als sieraden gedragen. Het gevonden klauwbotje van een oehoe 
wijst erop dat een van de stamgenoten een uilenklauw als beschermend amulet bij zich droeg. 
 
Landbouwrevolutie 
Op de tijdlijn van de geschiedenis van de mens staan Trijntje en haar stam bijna aan het eind van de periode 
van rondtrekkende jager-verzamelaars in deze streken. Vanaf zo’n 7300 jaar geleden komen in het Limburgse 
heuvelland de landbouw en veeteelt op. De technieken om zelf voedsel te laten groeien, verspreiden zich snel. 
De landbouwrevolutie betekent het einde van het tijdperk van de jager-verzamelaars. 
  
31 
 

 
3. De Romeinse limes 
Op de grens van de Romeinse wereld / 47-274 / Tijdvak 2 
  
Tweeduizend jaar geleden loopt de noordelijke grens van het enorme Romeinse Rijk dwars door het huidige 
Nederland. In het Latijn wordt de grens ‘limes’ genoemd. De limes is in totaal duizenden kilometers lang en 
loopt van het noorden van Engeland tot aan de rand van de Sahara in Afrika. In de Lage Landen vormt de Rijn 
de grens.  
 
Invloed 
Om de grens te verdedigen bouwen de Romeinen verschillende wachtposten en legerkampen. In de buurt van 
Nijmegen komt een kamp dat twee legioenen van zesduizend man kan herbergen. Met hun rokken, blinkende 
helmen, schilden en zwaarden moeten de goed getrainde Romeinse soldaten indruk hebben gemaakt op de 
lokale bevolking. De Romeinse aanwezigheid is in ieder geval van grote invloed op de omgeving. Er worden 
imponerende tempels, badhuizen en boerderijen gebouwd en steeds meer land wordt voor landbouw in 
gebruik genomen. Ook brengen de Romeinen de eerste geschreven taal naar de regio: het Latijn. Daarnaast 
bloeit de handel, want behalve als grens functioneert de Rijn als belangrijke transportader. Voorraden en 
handelswaar worden per boot aangevoerd. 
 
Aanval uit het noorden 
In de ogen van de Romeinen begint ten noorden van de limes de onbeschaafde wereld. Dit gebied wordt 
bevolkt door Keltische en Germaanse stammen. Maar de limes wordt ook een meer symbolische grens, die een 
limiet stelt aan de Romeinse macht. Het directe gezag van de Romeinen reikt niet veel verder dan de Rijn, al 
hebben ze eerst wel de ambitie om hun territorium uit te breiden. Dat begint om te slaan in het jaar 9 n.Chr., 
als Germaanse troepen drie Romeinse legioenen vernietigend verslaan bij het Teutoburgerwoud, in het huidige 
Duitsland. Op bevel van de keizer trekken de Romeinen zich vanaf het jaar 47 terug achter de Rijn, die daarmee 
de natuurlijke noordgrens wordt. 
 
Ten noorden van de Rijn zijn de Romeinen nog tot 28 n.Chr. heer en meester in het land der Friezen, maar dat 
volk komt met succes in opstand tegen de Romeinse overheersing. De handel wordt daarna wel gewoon 
voortgezet en de Romeinse culturele invloed op de Friezen gaat door.  
 
Ook op Romeins grondgebied, ten zuiden van de limes, vinden er opstanden plaats tegen de Romeinse 
overheersing. De bekendste is de opstand van de Bataven in het jaar 69 onder aanvoering van Julius Civilis. 
Lange tijd hebben de Bataven in vrede geleefd met de Romeinen en dienen ze ook in het Romeinse leger. Maar 
tijdens de strijd om de macht die na de dood van keizer Nero is ontstaan, neemt Civilis de leiding op zich van 
een opstand, die de Romeinen na ongeveer een jaar weten neer te slaan. Honderden jaren later, tijdens de 
Tachtigjarige Oorlog, wordt het verhaal over deze Bataafse opstand gebruikt als inspiratiebron voor het verzet 
tegen Spanje.  
 
Sporen 
In de derde eeuw n.Chr. neemt het aantal Germaanse invallen flink toe. De Romeinen zijn genoodzaakt om de 
limes te verlaten en trekken zich uiteindelijk terug achter de Alpen. Sporen van de Romeinse tijd zijn nog steeds 
terug te vinden in Nederland. Verschillende plaatsen in de oude grensstreek stammen uit de Romeinse tijd. 
Ook worden regelmatig nieuwe bodemvondsten gedaan. Zo zijn bij de aanleg van de Utrechtse wijk Leidsche 
Rijn een wachttoren en twee schepen gevonden. 
  
33 
 

 
5. Karel de Grote  
Keizer van het Westen / 747?-814 / Tijdvak 3 
 
Karel de Grote is een van de grootste heersers van de vroege middeleeuwen. Hij weet door voortdurende 
oorlogvoering rond 800 een groot deel van West-Europa te onderwerpen, waaronder het huidige Nederland. 
Het bezit van een enorm rijk en zijn ambitie om de Romeinse keizers te evenaren leveren hem de bijnaam ‘de 
Grote’ op. Bovendien was hij voor die tijd met 1,84 meter indrukwekkend lang. 
 
Oorlog 
Karel wordt in 771 – na de dood van zijn vader en broer – koning van het rijk der Franken, dat ook de latere 
Nederlanden omvat. Hij ziet zichzelf als de opvolger van de Romeinse keizers. Zijn hele regeringsperiode lang 
trekt Karel ten strijde: tegen de islamitische heersers van het Iberisch Schiereiland (het huidige Spanje en 
Portugal), tegen de Longobarden in het zuiden (het huidige Italië) en tegen de Denen en de Saksen in 
Noordwest-Europa. Dankzij zijn vele veldtochten weet Karel zijn rijk steeds verder uit te breiden en uiteindelijk 
beslaat het Frankische Rijk grote delen van West-Europa. In het jaar 800 wordt Karel door paus Leo III in Rome 
gekroond tot keizer van het Westen, een titel die sinds de val van het West-Romeinse Rijk in 476 niet meer 
door een vorst is gevoerd. 
 
Bestuur 
Om zijn enorme rijk te kunnen besturen steunt Karel de Grote op het feodale stelsel. Leenmannen of ‘vazallen’ 
staan hun vorst letterlijk ‘met raad en daad’ bij. Zij adviseren Karel in allerlei bestuurlijke kwesties en vechten 
voor hem in tijden van oorlog. In ruil daarvoor krijgen zij van hem een ‘leen’: het bestuur over een aanzienlijk 
stuk land en het recht op de inkomsten daarvan. Vaak belenen zij op hun beurt dat land aan 
achterleenmannen. 
 
Omdat het moeilijk is om zijn gebieden vanuit één centrale verblijfplaats te regeren, heeft Karel verspreid over 
het rijk verschillende residenties, die ‘paltsen’ worden genoemd. Verondersteld wordt dat hij ook in Nijmegen 
een palts had, het Valkhof. Karel reist van palts naar palts en regelt ter plekke bestuurlijke zaken met zijn 
belangrijkste leenmannen. Tijdens zijn verblijf beslecht hij grotere geschillen en houdt hij zittingen om 
zwaardere misdaden te berechten. De belangrijkste wetten voor een streek laat hij vastleggen in 
verordeningen: de capitularia. Het bezoek aan de paltsen is ook een vorm van belastingheffing in natura: voor 
het verblijf van Karel en zijn uitgebreide hofhouding worden de voorraden en middelen van de streek 
aangesproken.  
 
Karel hecht groot belang aan onderwijs, cultuur en wetenschap. Hij richt scholen op waar jonge edellieden 
worden opgeleid voor de staatsdienst en hij ontvangt geleerden aan zijn hof. Hoewel hij nauwelijks zijn eigen 
naam kan schrijven, is hij bedreven in wiskunde en sterrenkunde en spreekt hij verschillende talen.  
 
Karel legt ook diplomatieke contacten in de islamitische wereld. In 797 reist een Joodse gezant naar de kalief in 
Bagdad, Haroen ar-Rashid. Vijf jaar later keert hij terug met tal van geschenken voor Karel, waaronder een 
olifant, Abul-Abbas. 
 
Verhalen 
De laatste jaren van zijn leven woont Karel in zijn palts in Aken. Hier sterft hij in 814. Hij wordt bijgezet in de 
paltskapel. De kapel vormt de basis voor de huidige Dom van Aken, waar zijn rijkversierde grafkist nog altijd te 
bezichtigen is. Karel gaat de geschiedenis in als een van de grootste vorsten ooit. Al tijdens zijn leven worden 
over hem veel verhalen verteld die na zijn dood verder worden aangedikt. In de middeleeuwen wordt hij als 
heilige vereerd. 
  
35 
 

 
7. De Hanze 
Samenwerken loont / 1356-ca. 1500 / Tijdvak 4 
 
Zwolle, Kampen, Zutphen en Deventer groeien in de late middeleeuwen uit tot voorname handelssteden. Ze zijn 
lid van de Hanze: eerst een samenwerkingsverband van kooplieden en vanaf 1356 een stedenverbond. Dat is 
gunstig voor het uitbreiden en beschermen van de eigen handelsactiviteiten. In de zestiende eeuw valt het 
Hanzeverbond uiteen. 
 
Handelsverbond 
Tussen de twaalfde en zestiende eeuw ontwikkelt een aantal Nederlandse steden, vooral in het oosten van het 
land, zich tot belangrijke en welvarende handelscentra. Ze danken hun positie aan hun lidmaatschap van het 
Hanzeverbond. De Hanze is oorspronkelijk een samenwerkingsverband tussen kooplieden uit verschillende 
steden die dezelfde producten verhandelen. Door samen te werken kunnen zij de kosten drukken, gezamenlijk 
en daarom veiliger reizen, op grotere schaal inkopen of verkopen en zich als groep verzetten tegen beslissingen 
van machtige landsheren.  
 
In 1356 wordt tijdens een vergadering in Lübeck, een stad in het huidige Duitsland, besloten dat de Hanze een 
verbond van de steden zelf wordt en niet alleen maar van de handelaren. De Hanze wordt een machtig 
netwerk van handelssteden in het gebied dat grenst aan de Noordzee en de Oostzee. Daarbinnen probeert het 
stedenverbond zo veel mogelijk problemen voor de handel op te lossen. Het Hanzenetwerk drijft ook handel 
met partners buiten zijn gebied, bijvoorbeeld met Londen en met Spaanse steden. 
 
Groei en bloei 
Er wordt druk gehandeld in producten als zout, granen, vis, hout, wijn, bier, dierenhuiden en laken. Het vervoer 
gaat grotendeels over zee en over rivieren, met koggeschepen van 15 tot 30 meter lang. De steden groeien en 
bloeien, versterken hun stadsmuren, breiden hun havens uit en worden verfraaid met koopmanshuizen, 
pakhuizen en kantoren. De rijkdom van de Hanze is nog duidelijk te zien in de eerdergenoemde IJsselsteden, 
maar ook in kleinere Hanzesteden als Stavoren, Hasselt, Tiel en Doesburg. 
 
Zelfvertrouwen 
Het zelfvertrouwen van de Hanzesteden groeit. Om de handel over land te bevorderen laat het Kamper 
stadsbestuur in 1448 een brug over de IJssel bouwen, zonder toestemming te vragen aan de bisschop, die hier 
de landsheer is. In vijf maanden tijd ligt er een nieuwe brug. Het bruggeld dat ieder passerend schip moet 
betalen, vloeit in de stadskas.  
Deventer en andere Hanzesteden rond IJssel en Rijn protesteren. Ze willen een vrije doorvaart over de IJssel en 
klagen zelfs bij de baas van de bisschop: keizer Frederik III van het Duitse Rijk. Die stuurt de stad een brief 
waarin hij beveelt de brug af te breken. Maar Kampen weigert. Keizer en bisschop laten het erbij zitten en de 
brug blijft liggen. 
 
Moedernegotie 
Ook voor niet-Hanzesteden als Amsterdam is de handel op de Oostzee van groot belang. Daar ligt de basis van 
de economische bloei. Amsterdam handelt vooral in bulkgoederen als graan en hout, maar moet dus 
concurreren met de steden aan de IJssel. In de loop van de zestiende eeuw neemt de macht van de Hanze af. 
Holland wordt economisch steeds sterker ten koste van de IJsselsteden, die last krijgen van verzanding van de 
rivier. Pas na de val van Antwerpen, in 1585, wordt Amsterdam een echt belangrijk handelscentrum. De 
Nederlandse handel raakt steeds meer op de wereldzeeën georiënteerd. Maar de handel op de Oostzee blijft 
tot laat in de zeventiende eeuw zo belangrijk voor de economie en voedselvoorziening hier, dat ze 
‘moedernegotie’ wordt genoemd: moeder van alle handel.  
  
37 
 

 
9. Maria van Bourgondië  
Vorstin tussen Bourgondië en Habsburg / 1457-1482 / Tijdvak 4 
 
Maria van Bourgondië is pas 25 jaar oud als ze sterft. Toch is de korte tijd dat ze regeert als hertogin een 
belangrijk omslagpunt in de geschiedenis van de Lage Landen. Door haar strategische politieke beslissingen 
versterkt ze de positie van de Staten-Generaal en zullen de Nederlanden lang deel uitmaken van het wereldrijk 
van de Habsburgers. 
 
Maar een meisje  
Maria wordt in 1457 in Brussel geboren als enig kind van Isabella van Bourbon en Karel van Charolais. Ze is de 
kleindochter van de hertog van Bourgondië, Filips de Goede. Met veel pracht en praal wordt ze gedoopt, maar 
haar grootvader is hier niet bij aanwezig omdat het maar een meisje is. Toch zou zij als enig kleinkind zijn latere 
erfgenaam worden. 
 
Door slimme huwelijk- en machtspolitiek weet Filips zijn hertogdom enorm uit te breiden met onder meer de 
rijkste delen van de Lage Landen. Hij zet zijn nicht gravin Jacoba van Beieren onder druk om haar 
graafschappen Zeeland en Holland na haar dood aan hem af te staan. Filips roept ook de Staten-Generaal in het 
leven: een politiek orgaan waarin alle delen van de Bourgondische landen vertegenwoordigd zijn.  
 
Na de dood van Filips in 1467 volgt zijn zoon Karel hem op. Hij is voortdurend op oorlogspad om zijn gebieden 
nog verder uit te breiden en dankt hieraan zijn bijnaam ‘de Stoute’, wat ‘de dappere’ betekent. Maria wordt 
vaak vergezeld door haar stiefmoeder Margaretha van York, de zus van de Engelse koning. Beiden ondernemen 
veel diplomatieke reizen in naam van de hertog. Door zijn kostbare oorlogen wordt Karel steeds minder 
populair. Ook trekt hij steeds meer gezag naar zich toe, wat niet in goede aarde valt bij de Staten-Generaal.  
 
Hertogin  
In januari 1477 sneuvelt Karel op het slagveld en wordt Maria als kersverse hertogin van Bourgondië de rijkste 
erfgenaam van Europa. De Franse koning Lodewijk XI grijpt meteen de kans aan om de Bourgondische landen 
aan te vallen. Hij rechtvaardigt zijn actie door te zeggen dat een vrouw geen vazal kan zijn van de Franse 
koning. Hij probeert Maria te dwingen met zijn zoon te trouwen.  
 
Maria neemt twee stappen om Franse overheersing te voorkomen. Om zich van de steun van de 
Bourgondische gewesten te verzekeren, tekent zij het Groot Privilege. Met deze akte geeft zij de rechten van 
de verschillende gewesten die door haar vader zijn afgenomen, weer terug. In ruil daarvoor moeten de Staten-
Generaal haar trouw beloven en instemmen met nieuwe belastingen voor de oorlog. Daarnaast kiest ze 
Maximiliaan van Oostenrijk, uit de Habsburgse dynastie, als huwelijkspartner. Met Maximiliaan kan zij haar 
landen door een sterke vorst laten beschermen.  
 
Het huwelijk betekent het einde van Maria’s politieke carrière. Zoals gebruikelijk in die tijd moet ze voortaan de 
politieke beslissingen overlaten aan haar echtgenoot. Het baren van kinderen voor de dynastieke opvolging is 
nu haar voornaamste taak, en ze krijgt in korte tijd drie kinderen. Zoals veel rijke tijdgenoten laat Maria een 
‘getijdenboek’ maken. Dit prachtig versierde gebedenboek gebruikt ze voor haar dagelijkse toewijding aan God. 
In 1482 overlijdt Maria, enkele weken nadat ze met haar paard ten val is gekomen. Ze wordt in een prachtige 
graftombe gelegd, die nog altijd in Brugge te bezoeken is.  
 
Nalatenschap  
Door Maria’s politieke beslissingen worden grote delen van de Lage Landen voor lange tijd onderdeel van het 
Habsburgse Rijk, dat zich zou uitstrekken tot in Azië en Amerika. In de zestiende eeuw wordt haar kleinzoon 
Karel V heerser van dit wereldrijk. Het Groot Privilege, waarmee de Staten-Generaal rechten krijgen die de 
vorst hun niet mag afnemen, wordt voor toekomstige generaties een voorbeeld voor verdragen tussen een 
vorst en de volksvertegenwoordiging. 
 
 
  
39 
 

 
11. De Opstand 
Van Beeldenstorm naar Plakkaat van Verlatinghe / 1566-1581 / Tijdvak 5 
 
Tijdens de Nederlandse Opstand, beter bekend als Tachtigjarige Oorlog, komen de Nederlandse gewesten in 
verzet tegen koning Filips II van Spanje. In 1588 ontstaat uiteindelijk de Republiek der Zeven Verenigde 
Nederlanden. 
 
Geuzen 
Filips II volgt in 1555 zijn vader Karel V op als heer der Nederlanden. Een jaar later wordt hij ook koning van 
Spanje. Filips neemt een aantal maatregelen die in de Nederlanden boosheid veroorzaken. Door het bestuur te 
centraliseren probeert hij meer macht naar zich toe te trekken. Daarnaast wil hij de scheuring in de kerk 
bestrijden: iedereen die zich bekeert tot de nieuwe stroming van de protestanten moet de doodstraf krijgen.  
 
Om Filips een halt toe te roepen bieden tweehonderd Nederlandse edellieden landvoogdes Margaretha van 
Parma, halfzus van Filips, een smeekschrift aan. Zij vragen om godsdienstige verdraagzaamheid en opschorting 
van de vervolgingen. De landvoogdes schrikt van hun aantal, maar een raadsheer zegt kalmerend: ‘Het zijn 
maar geuzen (bedelaars).’ Met het smeekschrift bereiken ze niets, maar de edelen vatten de benaming ‘geuzen’ 
op als erenaam. Ze komen steeds openlijker in verzet. 
 
Hagepreken en Beeldenstorm 
Ondertussen krijgt de Frans-Zwitserse hervormer Calvijn in de Nederlanden een grote aanhang. De protestanten 
of ‘calvinisten’ verzamelen zich steeds vaker om in de buitenlucht naar rondtrekkende predikanten te luisteren. 
Zij vinden dat zij zich tegen hun vorst kunnen verzetten als die zich niet houdt aan de Bijbel. Op 10 augustus 
1566 leidt zo’n ‘hagepreek’ in het Westvlaamse Steenvoorde tot de bestorming van een nabijgelegen klooster 
waarbij de religieuze beelden worden vernield.  
 
In de maanden daarop verspreidt de ‘Beeldenstorm’ zich van de Zuidelijke naar de Noordelijke Nederlanden. De 
beeldenstormers, afkomstig uit alle lagen van de bevolking, richten hun woede op de beelden in kerken en 
kloosters. Deels uit haat tegen de katholieke geestelijkheid, maar ook uit wanhoop vanwege honger en 
armoede. 
 
De opstand wordt een oorlog 
Filips stuurt hierop een leger van 10.000 man naar de opstandige gewesten, onder leiding van de hertog van 
Alva, die de nieuwe landvoogd wordt. Alva stelt een strenge rechtbank in om de opstandelingen te straffen. 
Deze Raad van Beroerten wordt al snel de Bloedraad genoemd.  
 
De militair opperbevelhebber in de Nederlanden, Willem van Oranje, brengt een leger bijeen. Tijdens de Slag 
bij Heiligerlee, op 23 mei 1568, wordt Groningen deels op de Spanjaarden veroverd. Als straf laat de hertog van 
Alva in Brussel twintig edelen ter dood brengen, onder wie de prominente graven van Egmont en Horne.  
In reactie hierop kapen de opstandelingen schepen om de oorlog vanaf zee voort te zetten. Deze ‘watergeuzen’ 
veroveren onder leiding van Willem van Oranje eerst Den Briel (1572) en vervolgens onder meer Alkmaar 
(1573) en Leiden (1574). In 1579 ondertekenen de zuidelijke gewesten de Unie van Atrecht en verzoenen zich 
zo met Filips. Zeven noordelijke gewesten besluiten in datzelfde jaar in de Unie van Utrecht de strijd voort te 
zetten. 
 
Plakkaat van Verlatinghe 
Op 26 juli 1581 ondertekenen de Staten-Generaal van de zeven gewesten het Plakkaat van Verlatinghe. Hierin 
staat dat een vorst zijn onderdanen moet beschermen. Zo niet, dan is hij een tiran en mogen de onderdanen 
hem afzetten en een andere heerser kiezen. De Staten-Generaal beschrijven vervolgens de tirannieke daden 
van Filips en besluiten hem te verlaten. Ze zetten hem daarmee af als vorst. Het lukt het de gewesten daarna 
niet om een andere vorst te vinden. Daarom gaan ze in 1588 verder als de Republiek der Zeven Verenigde 
Nederlanden. 
 
Het Plakkaat van Verlatinghe wordt samen met de Unie van Utrecht en de Apologie van Willem van Oranje 
achteraf wel gezien als de ‘geboorteakte van Nederland’. Het Plakkaat is eeuwenlang ook internationaal een 
inspirerend voorbeeld, bijvoorbeeld voor de Amerikaanse Declaration of Independence uit 1776. 
41 
 

 
13. Johan van Oldenbarnevelt  
Tegenstellingen in de Republiek / 1547-1619 / Tijdvak 5 
 
Nadat de Noordelijke Nederlanden zich hebben losgemaakt van Filips II, vormen ze zich om tot een republiek. 
Raadpensionaris Johan van Oldenbarnevelt maakt deze staatsvorm tot een succes, iets dat in die tijd nog bijna 
geen land gelukt is. 
 
Ontstaan van de Republiek  
Nadat de Noordelijke Nederlanden koning Filips II niet langer als vorst erkennen, lukt het niet om een nieuwe 
vorst te vinden. In 1588 besluiten de Staten-Generaal, als de vertegenwoordiging van de opstandige gewesten, 
om zelf de soevereiniteit op zich te nemen en de regering te vormen van de Republiek der Zeven Verenigde 
Nederlanden. Er zijn enkele andere republieken, zoals Venetië en Genua, maar in een tijdperk waar vorsten 
juist steeds meer de absolute macht zoeken, blijft dit een ongewone staatsvorm.  
 
Belangrijkste ambtenaar van Holland 
De in Amersfoort geboren Johan van Oldenbarnevelt weet snel carrière te maken in het gewest Holland. Hij is 
de vertrouwenspersoon van stadhouder Willem van Oranje. In 1586 wordt hij raadpensionaris (ook wel 
aangeduid als landsadvocaat) van de Staten van Holland, hun belangrijkste ambtenaar. Hij maakt van de 
Republiek een goed functionerend geheel.  
 
Omdat het rijke Holland het meeste geld inbrengt, heeft het ook de grootste stem in de Republiek. Van 
Oldenbarnevelt zorgt ervoor dat hij de spil wordt van de Staten-Generaal. Onder zijn leiding kunnen de Staten-
Generaal effectief belastingen heffen en een geslaagd offensief uitvoeren tegen Spanje. Hij sluit politieke 
compromissen en als dat niet lukt gebruikt hij omkoping, dreigementen en militaire macht tegen zijn 
tegenstanders. Ook neemt hij het initiatief tot de oprichting van handelsorganisatie de Vereenigde 
Oostindische Compagnie. Oldenbarnevelt functioneert als een soort minister-president, minister van Financiën 
en minister van Buitenlandse Zaken tegelijk. Hij geniet groot respect in binnen- en buitenland en wordt gezien 
als de sturende kracht van de Republiek. 
 
Conflict en onthoofding 
Op den duur krijgt Oldenbarnevelt te maken met een concurrent: stadhouder prins Maurits, zoon van Willem 
van Oranje. Een stadhouder (dat betekent letterlijk plaatsvervanger) wordt benoemd door de vorst om namens 
hem te regeren, maar omdat een republiek geen vorst heeft vervalt deze oorspronkelijke taak. Formeel gezien 
is de stadhouder slechts dienaar van de Staten-Generaal. Maar als hoog edelman en opperbevelhebber van de 
strijdkrachten steekt Maurits ver uit boven alle andere bestuurders.  
 
Lange tijd bloeit de Republiek onder hun gezamenlijke gezag. Oldenbarnevelt richt zich op de politiek en 
Maurits beperkt zich tot zijn militaire taken – het lijkt de perfecte samenwerking. Maar na 1600 komen ze 
regelmatig met elkaar in conflict. Maurits wil oorlog blijven voeren tegen Spanje, terwijl Oldenbarnevelt een 
wapenstilstand tekent, het Twaalfjarig Bestand (1609-1621).  
 
Ook wil de raadpensionaris geloofsruzies binnen de protestantse kerk voorkomen. Hij blijkt bereid om dat met 
legertroepen af te dwingen. Daarmee begeeft hij zich op het terrein van de stadhouder. Maurits voelt zich 
hierdoor bedreigd en neemt Oldenbarnevelt zijn macht af. Uiteindelijk laat hij hem arresteren. De 
raadpensionaris wordt – tot zijn eigen verbijstering – ter dood veroordeeld wegens hoogverraad. Op 13 mei 
1619 wordt Oldenbarnevelt onthoofd op een schavot voor de Ridderzaal in Den Haag. Extra dramatisch voor 
hem is het feit dat zijn veroordeling in gang is gezet door de zoon van zijn held Willem van Oranje. 
 
Dankzij Oldenbarnevelt wordt de Republiek een van de voornaamste mogendheden binnen Europa. De Staten-
Generaal en de stadhouders van het Huis van Oranje blijven echter nog tot 1795 strijden om de macht.  
43 
 

 
15. De Beemster 
Droge voeten in de polder / 1612 / Tijdvak 6 
 
Begin zeventiende eeuw is de Beemster nog een groot meer in Noord-Holland. In 1607 wordt besloten om dit 
meer droog te leggen, zodat boeren er voedsel kunnen verbouwen. Sindsdien is de Beemster een symbool voor 
de manier waarop Nederlanders hun land zelf inrichten. 
 
Werelderfgoed 
In 1607 verlenen de Staten van Holland en West-Friesland toestemming om de Beemster droog te leggen. Het 
belooft een winstgevend project te worden dat bovendien een bijdrage kan leveren aan de voedselvoorziening 
van het snelgroeiende Amsterdam. Er wordt een hoge en stevige dijk van 38 kilometer lang om het meer 
aangelegd en daar weer omheen een ringvaart. Daarna begint het leegpompen van het meer, waarvoor maar 
liefst 43 windmolens nodig zijn. Ingenieur Jan Adriaenszoon Leeghwater is medeverantwoordelijk voor de 
bouw en de plaatsing van de molens. Er wordt gebruikgemaakt van molengangen: enkele molens trapsgewijs 
achter elkaar, die elk het water van het meer een stukje hoger pompen tot in de ringvaart. 
 
In 1612 valt het meer droog en kan de inrichting van de polder beginnen. Er worden wegen aangelegd, sloten 
gegraven en stolpboerderijen gebouwd. Dat alles gebeurt volgens een ordelijk en strak geometrisch patroon. 
Aan deze manier van grond verdelen en toewijzen heeft de Beemster zijn roem te danken. 
 
Nederland heeft door menselijk ingrijpen in de natuur vorm gekregen. Dat begint al in de zesde eeuw v.Chr. 
met de aanleg van terpen en wierden om veilig te kunnen wonen. In de middeleeuwen volgen landaanwinning 
en bedijking op steeds grotere schaal en de oprichting van waterschappen. Vanaf de zestiende eeuw wordt het 
waterbeheer nog grootschaliger en systematischer aangepakt met het droogleggen van meren en veenplassen. 
De Beemster staat tegenwoordig op de UNESCO-lijst van Werelderfgoed. Deze droogmakerij is een 
schoolvoorbeeld van hoe Nederlanders grote delen van hun land zelf hebben ‘gemaakt’. 
 
Waterbeheer 
Het waterbeheer in de Beemster is in de eeuwen daarna nog volop verder ontwikkeld. Lange tijd zorgen 
windmolens ervoor dat de bewoners droge voeten houden en dat het polderpeil geschikt blijft voor landbouw. 
In de late negentiende eeuw worden molens vervangen door stoomgemalen. Vervolgens nemen dieselgemalen 
en elektrisch aangedreven pompen het over. De Beemster is tegenwoordig verdeeld in meer dan vijftig stukjes 
met allemaal een eigen waterpeil. Akkerbouwers willen graag een laag waterpeil onder hun land, terwijl 
dorpsbewoners een hoog peil wensen omdat anders de palen onder de huizen kunnen verrotten. Het ideale 
waterpeil voor veeboeren zit daartussenin, terwijl natuurbeheerders weer hun eigen wensen hebben. 
 
Vroeger werd alleen water weggepompt om overlast te voorkomen, tegenwoordig wordt in droge perioden 
ook zoet water ingelaten in de Beemster. Dat is mogelijk omdat het IJsselmeer, de voormalige Zuiderzee, door 
het afsluiten van de zee nu zoet water bevat dat geschikt is voor de landbouw. Ooit werd er in de Beemster 
met windkracht en molens van water land gemaakt, tegenwoordig vindt er met elektriciteit en computers 
modern waterbeheer plaats. 
 
Meer nieuw land 
Ook na de zeventiende eeuw gaan de Nederlanders door met droogmakerijen. In 1852 wordt de 
Haarlemmermeer drooggepompt. Voor het eerst wordt de droogmaking volledig met stoomkracht gedaan. Een 
van de drie gemalen die hiervoor wordt gebruikt is het Gemaal De Cruquius, met de grootste stoommachine ter 
wereld. Door het droogleggen van de Noordoostpolder en de Flevopolder in de voormalige Zuiderzee ontstaat 
de provincie Flevoland. Nederland heeft sindsdien een internationale reputatie opgebouwd als baggeraar en 
waterbeheerder. Op verschillende plekken in de wereld wordt door Nederlandse bedrijven nieuw land 
gemaakt, waaronder de kunstmatige Palmeilanden bij Dubai. 
  
45 
 

 
17. De Statenbijbel 
De kracht van het woord / 1637 / Tijdvak 6 
  
Voor veel christenen is de Bijbel het belangrijkste boek omdat die ‘het Woord van God’ is. De Statenbijbel uit 
1637 is eeuwenlang toonaangevend gebleven. Grote groepen gelovigen zijn vertrouwd geraakt met de taal 
ervan. Dankzij deze Bijbel zijn uitdrukkingen zoals ‘verboden vrucht’ en ‘doorn in het oog’ onderdeel geworden 
van de Nederlandse taal. 
 
Geloven op basis van de Bijbel 
Voor de meeste middeleeuwse christenen zijn de telkens terugkerende plechtige handelingen in de kerk veel 
belangrijker dan het lezen van de Bijbel. Dat is niet vreemd in een tijd waarin weinig mensen kunnen lezen en 
schrijven. Door de opkomst van de burgerij stijgt de geletterdheid flink. Er ontstaat een vruchtbare bodem voor 
het idee van onder anderen Maarten Luther (1483-1546) dat niet de rituelen het belangrijkst zijn, maar het 
geloven op basis van de Bijbel. Gelovigen raken overtuigd van de noodzaak om individueel de Bijbel te kunnen 
lezen. De taak van de predikant is dan vooral om de Bijbel uit te leggen. 
  
Al in de middeleeuwen worden er regelmatig delen uit de Bijbel in het Nederlands vertaald. Een voorbeeld 
daarvan is de Rijmbijbel van Jacob van Maerlant uit 1271. Maarten Luther vertaalt rond 1535 de Bijbel in het 
Duits, waarbij hij gebruikmaakt van Erasmus’ uitgave van het Griekse Nieuwe Testament. Van deze 
Luthervertaling worden in de zestiende eeuw ook een aantal vertalingen in het Nederlands gemaakt.  
  
Nieuwe vertaling 
In de jonge Republiek groeit de behoefte aan een nationale taal en een nationale Bijbel, die een eind moet 
maken aan de godsdienstige verschillen. In de protestantse kerk ontstaat ook een roep om een nieuwe 
Bijbelvertaling, naar voorbeeld van de Engelse Authorized Version: de zogeheten King James Bible uit 1611. In 
1618 besluit een belangrijke kerkelijke vergadering, de Synode van Dordrecht, tot het maken van een nieuwe 
Bijbelvertaling. De vertaling moest gefinancierd worden door de Staten-Generaal, vandaar de gangbare naam 
Statenvertaling. De synode draagt de vertalers op de oorspronkelijke Hebreeuwse en Griekse tekst trouw te 
volgen en de tekst in een voor iedereen begrijpelijke, heldere taal op te stellen. 
  
Door allerlei godsdienstige en politieke discussies stemmen de Staten-Generaal pas in 1626 met dit voorstel in, 
waarna de vertalers aan de slag gaan. Negen jaar later is de vertaling klaar en in 1637 mag de Statenvertaling of 
Statenbijbel voor het eerst gedrukt worden. Tussen 1637 en 1657 worden maar liefst een half miljoen 
exemplaren gedrukt, op een Nederlandse bevolking van twee miljoen mensen. 
  
Invloed op Nederlandse taal 
De Statenvertaling wordt in alle zeven provincies van de Republiek gebruikt en gelezen. Door de eeuwen heen 
zijn grote groepen protestantse gelovigen vertrouwd geraakt met de taal van de Statenbijbel. Aan de 
Statenvertaling ontleende uitdrukkingen als ‘op handen gedragen’, ‘in het zweet zijns aanschijns’, ‘verboden 
vrucht’ en ‘doorn in het oog’ zijn niet meer weg te denken uit de Nederlandse taal. Lang is aangenomen dat de 
Statenvertaling van grote invloed is geweest op het ontstaan van het Standaardnederlands, maar volgens 
recent wetenschappelijk onderzoek is dat nauwelijks het geval.  
  
Tot omstreeks 1950 blijft de Statenbijbel de meest gelezen Bijbelvertaling in de protestantse kerken. Vandaag 
zijn er nog steeds kerkgenootschappen die deze vertaling gebruiken. Inmiddels is er ook een ‘herziene 
Statenvertaling’ in gebruik. 
 
  
47 
 

 
19. De Atlas Maior van Blaeu 
De wereld in kaart / 1662 / Tijdvak 6 
 
Europese zeevaarders en ontdekkingsreizigers brengen vanaf de zestiende eeuw veel onbekende gebieden in 
kaart. In de welvarende Republiek is er grote vraag naar luxe en gedetailleerde wereldkaarten, zoals vader en 
zoon Blaeu die maken. De beroemde Atlas Maior uit 1662 is het pronkstuk. 
 
Kaartenmakers 
Wereldberoemd zijn de atlassen en kaarten die in de zeventiende eeuw zijn gedrukt in het bedrijf van de 
familie Blaeu in Amsterdam. Koningen, tsaren en andere groten der aarde, allemaal willen ze een mooi 
uitgegeven atlas of fraaie globe van Blaeu. Ze staan symbool voor rijkdom en kennis, een gewilde combinatie. 
 
Willem Janszoon Blaeu (1571-1638), zoon van een haringkoopman, laat zich in Denemarken bij de beroemde 
Deense astronoom Tycho Brahe scholen in de navigatiekunde en wordt opgeleid tot instrument- en 
globemaker. Terug in Amsterdam vestigt hij een eigen drukkerij en uitgeverij waar hij globes en later kaarten 
maakt. Vanaf zijn allereerste gedrukte kaarten uit 1605 valt Blaeu op door kwaliteit en zijn vernieuwende 
aanpak. Hij gaat er niet zelf op uit om metingen te doen maar ontwerpt zijn kaarten op basis van bestaand 
kaartmateriaal, aangevuld met kennis die hij ontleent aan scheepsjournaals, reisverslagen en gesprekken met 
zeelieden. Met zijn kaarten en atlassen verwerft Blaeu een internationale reputatie. 
 
Na zijn dood neemt zijn zoon Joan (1599?-1673) het bedrijf over. Hij brengt het familiebedrijf tot nog grotere 
bloei. Tachtig werknemers houden vijftien drukpersen draaiende. Een flink aantal vrouwen en kinderen 
verdient geld met het inkleuren van de kaarten. 
 
Reiskaarten 
De kaarten van Blaeu staan in een lange traditie. De oudst bekende kaarten, gemaakt in het oude China en het 
Midden-Oosten, hebben een kadasterfunctie: ze leggen grondbezit vast. Vanaf de Griekse en Romeinse tijd zijn 
er kaarten die laten zien hoe de wereld eruitziet. De eerste zeekaarten stammen uit de dertiende eeuw. De 
uitvinding van het kompas zorgt ervoor dat schepen niet langer zicht op de kust hoeven houden om zich te 
kunnen oriënteren.  
De Spanjaarden en Portugezen zijn de eerste Europeanen die de oceanen oversteken en in kaart brengen. 
Goede kaarten maken het verschil tijdens oorlogen of bij het veroveren van nieuwe gebieden. De route naar 
Azië langs Zuid-Afrika is lang en uitputtend. Er worden dan ook veel inspanningen geleverd om een snellere 
route te vinden. Vanuit de jonge Republiek wordt Willem Barentsz op pad gestuurd om langs de Poolcirkel een 
noordelijke doorweg te zoeken. Zijn poging strandt in 1596 in het ijs bij Nova Zembla, maar levert wel veel 
nieuwe informatie op waar de kaartenmaker mee aan de slag kan. 
Atlas Maior 
Joan Blaeu brengt tal van nieuwe kaarten en atlassen uit, waaronder de beroemde Atlas Maior, die vanaf 1662 
in verschillende edities en talen op de markt wordt gebracht. Met bijna zeshonderd kaarten en enkele 
duizenden pagina's beschrijvingen brengt deze meerdelige atlas de toen bekende wereld in kaart. De Atlas laat 
zien hoe de kennis van de wereld door ontdekkingsreizen en handelscontacten is toegenomen. De Republiek 
heeft in de tijd van Blaeu de meeste deskundigheid op dit gebied, al wordt hun kennis al snel door 
kaartenmakers in andere landen overgenomen. 
 
De Atlas is het duurste meerdelige boek van de zeventiende eeuw. Ongekleurd kost hij 350 gulden, meer dan 
het jaarinkomen van een ambachtsman in die tijd. De ingekleurde versie is nog eens honderd gulden duurder. 
De kaarten zelf zijn prachtig uitgevoerd, maar zelden origineel. Zij zijn vaak al eerder uitgegeven, soms 
verouderd en meestal niet helemaal correct. De waardering voor de Atlas is er niet minder om. Blaeu brengt 
met zijn Atlas Maior de wereld binnen handbereik, in de mooist denkbare uitvoering. 
 
  
49 
 

 
21. Christiaan Huygens 
Begin van de moderne wetenschap / 1629-1695 / Tijdvak 6 
 
Christiaan Huygens vindt het slingeruurwerk uit, is een belangrijk wiskundige, natuurkundige en astronoom, en 
ziet als eerste de ring rond de planeet Saturnus. Hij hoort bij de eerste generatie moderne wetenschappers in 
Europa.  
 
Jeugd 
Christiaan Huygens wordt in 1629 geboren als tweede zoon van Suzanna van Baerle en Constantijn Huygens, 
dichter en secretaris van twee prinsen van Oranje. Constantijn Huygens heeft voor zijn zoons een carrière als 
diplomaat in gedachten en stuurt hen naar Leiden en Breda, om er rechten en krijgskunde te studeren. Maar 
Christiaan is meer geïnteresseerd in de wis- en natuurkunde en astronomie. Al op jeugdige leeftijd wisselt hij 
met belangrijke buitenlandse geleerden brieven uit over allerlei vraagstukken.  
 
Wetenschappelijke revolutie 
Huygens is een bewonderaar van de Franse filosoof René Descartes (1596-1650), de ‘vader van de moderne 
filosofie’, die vele jaren in Nederland woonde. Descartes baseert zijn denken niet op bestaande, soms al oude 
standpunten en theorieën. Hij wil zelf experimenteren, observeren en wetten formuleren. Deze vernieuwende 
manier van wetenschap beoefenen wordt populair en brengt een wetenschappelijke revolutie op gang. 
Huygens treedt in de voetsporen van Descartes. Zijn wiskundige benadering van wetenschappelijke problemen 
zal bepalend zijn voor de ontwikkeling van de natuurwetenschappen. Huygens correspondeert over zijn 
bevindingen met verschillende tijdgenoten, onder wie Spinoza. Ook is hij de mentor van Antoni van 
Leeuwenhoek, de uitvinder van de microscoop. 
 
Verdiensten 
Huygens is van grote betekenis voor de mechanica. Hij bestudeert de val- en slingerbeweging, waar in 1656 een 
van zijn grootste uitvindingen uit voortkomt: het slingeruurwerk. Het is eeuwenlang het enige nauwkeurige 
instrument voor tijdmeting. Weten wat de juiste tijd is, is van groot belang voor de plaatsbepaling op zee. Hij 
werkt daarom ook aan het maken en verbeteren van zeeklokken.  
 
Breder bekend is Huygens als astronoom. Samen met zijn oudere broer Constantijn slijpt hij lenzen voor 
microscopen en astronomische kijkers. Met een zelfgebouwde telescoop ontdekt Huygens zo de ring om de 
planeet Saturnus en ook en de Saturnusmaan Titan. Eerder hadden andere geleerden de merkwaardige aanblik 
van de planeet nog beschreven als ‘een soort oortjes’. Christiaan ontdekt dat het een ring is.  
 
Internationaal aanzien 
Huygens verblijft tijdens zijn leven veel in Engeland en Frankrijk. In 1655 promoveert hij aan de universiteit van 
Angers en in 1666 wordt hij benoemd tot eerste directeur van de Académie Royale des Sciences in Parijs. Van 
1681 tot aan zijn dood in 1695 woont hij afwisselend op de door zijn vader ontworpen buitenplaats Hofwijck in 
Voorburg en aan het Plein in Den Haag. 
 
Ook na Huygens behoudt de Nederlandse wetenschap haar hoge aanzien en positie binnen internationale 
netwerken. De befaamde medicus Herman Boerhaave (1668-1738) geniet zelfs in China bekendheid. Rond 
1900 gaan veel Nobelprijzen naar Nederlandse wetenschappers. Eén van hen is de beroemde natuurkundige 
Hendrik Lorentz (1853-1928), wiens werk de basis legt voor de relativiteitstheorie van Albert Einstein. 
 
 
 
 
  
51 
 

 
23. Slavernij 
Mensenhandel en gedwongen arbeid / ca. 1637-1863 / Tijdvak 7 
 
De Nederlandse kolonisten in Azië en het Atlantische gebied verhandelen in de zeventiende eeuw mensen om te 
werken op plantages, in mijnen en in huishoudens. Deze slaven krijgen geen loon en moeten gedwongen 
werken. Dit leidt vaak tot opstanden en vluchtpogingen. Pas in 1863 verbiedt Nederland de slavernij.  
 
Fort Elmina 
Portugezen stichten in de vijftiende eeuw de eerste Europese kolonies gebaseerd op slavernij: in 
suikerplantages langs de Afrikaanse kust en later ook op grote schaal in Brazilië. Andere Europese landen 
nemen dit voorbeeld over. Langs de Afrikaanse kust worden forten gesticht om handel te drijven met 
koninkrijken in Afrika. Het belangrijkste Nederlandse fort is Elmina, in het huidige Ghana. Hier wordt gehandeld 
met het koninkrijk van Ashanti, dat mensen rooft of krijgsgevangen maakt in oorlogen. De Nederlandse 
handelaren ruilen deze mensen in Elmina voor textiel, metaal, sieraden, alcohol, buskruit en wapens. 
 
West-Indische Compagnie 
Onder leiding van gouverneur-generaal Johan Maurits van Nassau-Siegen, de gouverneur-generaal van 
Nederlands-Brazilië, wordt de Republiek een steeds belangrijkere speler binnen de mensenhandel. De West-
Indische Compagnie verliest in 1654 de kolonie Brazilië en daarmee een groot deel van de afzetmarkt. De WIC 
gaat echter door met de mensenhandel, vooral naar Engelse en Spaanse kolonies. Curaçao wordt hiervoor het 
knooppunt in het Caribisch gebied. De Republiek wordt zo voor korte tijd de grootste slavenhandelaar van de 
wereld. In Azië worden door Nederlanders eveneens honderdduizenden mensen verhandeld.  
 
Na 1750 is de trans-Atlantische slavenhandel het omvangrijkst. De Nederlandse rol in de slavenhandel wordt 
kleiner, maar de door slaven gemaakte producten worden belangrijker voor de economie. Rond 1770 wordt 
maar liefst 19 procent van de importgoederen door tot slaaf gemaakte mensen geproduceerd en bestaat ruim 
5 procent van de Nederlandse economie uit slavernijgerelateerde activiteiten. Tussen de vijftiende en 
negentiende eeuw vervoeren Europese slavenhandelaren in totaal zo’n twaalf miljoen slaven over de 
Atlantische Oceaan, van wie 600.000 op Nederlandse schepen. 
 
Opstand 
Op slavernij gebaseerde samenlevingen zijn extreem ongelijk en gewelddadig. De slavenhouders hebben de 
wet aan hun kant en passen terreur toe om met een kleine minderheid de controle te houden. Er is 
voortdurend klein en groot verzet. Op het Surinaamse platteland wordt zo’n 95 procent van de bevolking als 
slaaf gehouden. Een deel weet te vluchten naar de bossen, waar ze zich schuilhouden. Vanuit hier voeren ze 
langdurig strijd tegen de kolonisten. Deze gevluchten en hun nakomelingen worden marrons genoemd. Enkele 
marrongroepen, zoals de Saamaka, Aluku en Okanisi, bestaan nog steeds.  
 
In 1795 vindt op Curaçao een opstand plaats onder leiding van verzetsstrijder Tula. Hij eist met mede-
opstandelingen de vrijheid, geïnspireerd door de idealen van de Franse Revolutie en de succesvolle 
slavenopstand op Saint-Domingue (het huidige Haïti en destijds een Franse kolonie). De Nederlandse koloniale 
machthebbers slaan Tula’s opstand in hetzelfde jaar neer. Hij en zijn medestrijders worden gemarteld en 
vermoord. 
 
Afschaffing  
Eind achttiende eeuw neemt de verontwaardiging over de slavenhandel toe. Na de geslaagde opstand op Saint-
Domingue besluiten de Fransen de slavernij af te schaffen. De Engelsen verbieden de slavenhandel in 1808 en 
zetten koning Willem I in 1814 onder druk om de slavenhandel ook te verbieden. Afschaffing van de slavernij 
volgt pas in 1860 voor Nederlands-Indië en op 1 juli 1863 in de Atlantische kolonies. 
 
Jaarlijks wordt in Nederland op 1 juli met het bevrijdingsfeest Keti Koti – Surinaams voor 'Ketenen gebroken' – 
de afschaffing van de slavernij herdacht en gevierd.  
53 
 

 
25. Sara Burgerhart 
Rebelse vrouwen in tijden van Verlichting / 1782 / Tijdvak 7 
 
De schrijfsters Betje Wolff en Aagje Deken publiceren in 1782 een opmerkelijk en vernieuwend boek. Het gaat 
over de negentienjarige wees Sara Burgerhart: een jonge vrouw op zoek naar geluk en liefde. De inhoud is 
vooruitstrevend omdat het een pleidooi is voor de ontwikkeling van vrouwen. 
 
Burgerschap 
Sara Burgerhart is representatief voor de Nederlandse Verlichting, die tot bloei komt in de achttiende eeuw. De 
Verlichting is een brede intellectuele, culturele beweging, die het gezond verstand als remedie tegen 
maatschappelijke problemen beschouwt. Nederlandse schrijvers verspreiden burgerlijke principes vanuit een 
christelijke invalshoek. Hoe gematigd hun opvattingen soms ook zijn, ze zijn kritisch over het bestaand gezag. 
Zo stellen ze vragen over de kerkelijke leer en zijn ze voorstander van een actievere deelname van vrouwen aan 
het maatschappelijke debat. De opvoeding van kinderen tot goede en deugdzame burgers staat centraal en 
wordt gezien als de basis van een gelukkige en evenwichtige maatschappij. 
 
Vrouwen 
Voordat Wolff en Deken elkaar in 1776 leren kennen, schrijven ze beiden al. Betje Wolff (1738-1804) is 
getrouwd met een dertig jaar oudere predikant en woont in de pastorie van Middenbeemster. In haar 
werkkamer schrijft ze proza en poëzie. Ze krijgt veel commentaar op haar kritische gedicht De onveranderlyke 
Santhorstsche geloofsbelydenis (1772), waarin ze een vrije geloofsopvatting verdedigt. Ook Aagje Deken (1741-
1804), opgegroeid in een Amsterdams weeshuis, heeft al enkele publicaties op haar naam. 
 
Als de vrouwen elkaar leren kennen, voelen ze vrijwel direct een zielsverwantschap. Na het overlijden van 
Wolffs man in 1777 gaan ze bij elkaar wonen. Ze werken heel goed samen en brengen als duo publicaties uit. 
Sara Burgerhart is hun bekendste werk. Het is een briefroman met autobiografische elementen. Net als Deken 
is hoofdpersonage Sara Burgerhart wees. Net als Wolff wordt ze maatschappelijk veroordeeld vanwege een 
stukgelopen liefdesrelatie. Wolff en Deken schrijven in het boek over een thema dat iedereen aanspreekt: de 
zoektocht van een jonge vrouw naar het geluk in de liefde. Sara gaat op zoek naar een geschikte 
huwelijkspartner. Na een mislukt avontuur vindt zij uiteindelijk de geschikte kandidaat: Hendrik Edeling.  
 
De boodschap van de auteurs is revolutionair: trouw niet voor het geld maar om de liefde. Ze benadrukken dat 
vrouwen hun verstand moeten ontwikkelen en zelfstandig keuzes moeten maken. Een typisch verlicht boek 
dus, waarmee ze de ‘Nederlandse juffers’ willen aanmoedigen zich vrij te ontwikkelen. Die vrije ontwikkeling 
moet overigens wel passen bij hun rol als vrouw, die in die tijd anders is dan de rol van de man. Maar dat mag 
niet verhinderen dat vrouwen over alles kunnen meepraten en meedenken.  
 
Behalve Wolff en Deken zijn er nog veel meer vrouwen die in die tijd de pen opnemen. Ze moeten vaak 
opboksen tegen vooroordelen. Dat geldt ook voor de adellijke Belle van Zuylen (1740-1805). Zij schrijft in het 
Frans en laat vrouwen nadenken over hun achtergestelde maatschappelijke positie. Haar bekendste uitspraak 
is "Ik heb geen talent voor ondergeschiktheid". 
 
Patriotten 
Wolff en Deken verdienen hun inkomen met schrijven en blijven trouw aan hun patriottische principes. Een 
paar jaar na de verschijning van hun briefroman wordt een patriottenopstand neergeslagen en ontvluchten ze 
Nederland, net als duizenden andere patriotten. Na de Bataafse Revolutie van 1795 keren ze weer terug. 
Beiden overlijden in november 1804 en worden in hetzelfde graf in Den Haag begraven.  
 
  
55 
 

 
27. Napoleon Bonaparte 
De Franse tijd in Nederland / 1769-1821 / Tijdvak 8 
 
De vrijheid onder de Fransen valt tegen. Frankrijk trekt steeds meer macht naar zich toe. Keizer Napoleon 
benoemt eerst zijn broer Lodewijk Napoleon tot koning en lijft daarna Nederland bij Frankrijk in. In 1813 verliest 
Napoleon de strijd van zijn tegenstanders en wordt Nederland weer onafhankelijk. 
 
Keizer Napoleon 
Napoleon speelt een hoofdrol in de Europese geschiedenis. In 1799 pleegt hij een militaire staatsgreep in 
Frankrijk. Hij streeft een groot rijk na en voert verschillende oorlogen. Als generaal leidt hij zijn troepen in de 
veldtochten tegen de keizer van Oostenrijk, de Russische tsaar, de sultan van het Ottomaanse Rijk en de 
Engelse koning. In 1804 kroont Napoleon zichzelf tot keizer. Hij heerst vanaf 1806 over bijna heel Europa, dat 
hij bestuurt als ‘verlicht despoot’: een alleenheerser die zich laat leiden door de ideeën van de Verlichting 
zolang het hem uitkomt. Van Nederland maakt hij een Franse vazalstaat. 
 
Het Koninkrijk Holland 
De Nederlandse Republiek wordt al in 1795 met hulp van de Nederlandse patriotten door Franse troepen 
veroverd. Tot 1806 blijft de Bataafse Republiek, zoals Nederland dan wordt genoemd, formeel onafhankelijk 
van Frankrijk, maar op den duur gebeurt er maar weinig zonder goedkeuring van de Fransen. In 1806 benoemt 
Napoleon zijn broer Lodewijk Napoleon tot koning van Holland. Voor het eerst is Nederland een koninkrijk, dat 
de basis vormt voor de latere monarchie.  
 
Lodewijk Napoleon legt tijdens zijn koningschap onder andere het fundament voor de Koninklijke Nederlandse 
Akademie van Wetenschappen (KNAW) en het Rijksmuseum. Ook roept hij Amsterdam uit tot hoofdstad van 
Nederland. Het Amsterdamse stadhuis op de Dam neemt hij in gebruik als paleis. Lodewijk Napoleon neemt 
zijn koningschap serieus maar komt daardoor in conflict met Napoleon, die liever een marionettenkoning heeft 
die precies doet wat hij wil. In 1810 zet Napoleon zijn broer af en lijft hij Nederland in bij het Franse Keizerrijk.  
 
Code Napoléon 
De modernisering van het bestuur en de rechtspraak in de door hem bezette gebieden zijn van grote betekenis 
geweest. Hij wil in alle landen dezelfde eenheden en maten hanteren, en zo komt Nederland aan het metrische 
stelsel met de meter en de kilo. Hij introduceert de burgerlijke stand, waarvoor iedereen een vaste achternaam 
moet aannemen. Ook initieert hij een grote juridische hervorming met de invoering van de Code Napoléon, het 
Franse burgerlijk recht. Sommigen zien dit als een enorme verbetering ten opzichte van het eigen lokale recht. 
Het nieuwe wetboek schept immers een rechtsstaat waarin alle onderdanen gelijk zijn voor de wet en waarin 
de rechtspraak openbaar is. Tegenstanders hebben als kritiek dat de Code Napoléon geen rekening houdt met 
de zo verschillende lokale gewoonten en afspraken. De invoering van de dienstplicht roept eveneens 
weerstand op, zeker als de vraag naar soldaten door de almaar voortdurende oorlogen toeneemt.  
 
Waterloo 
In 1813 wordt Napoleon verslagen door de coalitielegers van Rusland, Pruisen, Oostenrijk en Zweden, en 
vervolgens naar Elba verbannen. Nederland wordt weer onafhankelijk. De zoon van de voormalige stadhouder 
Willem V, Willem Frederik, wordt uitgeroepen tot koning Willem I. Napoleon komt in 1815 nog even aan de 
macht in Frankrijk, maar lijdt zijn definitieve nederlaag bij Waterloo. Na de val van Napoleon denkt niemand 
erover om de napoleontische hervormingen weer ongedaan te maken. Zo blijft de Code Napoléon bestaan, net 
als veel andere moderniseringen. 
 
  
57 
 

 
29. De eerste spoorlijn 
De opkomst van machines / 1839 / Tijdvak 8 
 
Zou dat wel goed gaan, met zoveel lawaai en zo’n hoge snelheid? In de negentiende eeuw roept de komst van 
de trein veel verzet op. Maar in 1839 is de eerste spoorlijn in Nederland een feit. De trein maakt het leven 
sneller en vergroot de mobiliteit. Hij verbindt alle delen van het land en helpt de industrie vooruit. 
 
De eerste treinreis 
Op 20 september 1839 wordt de eerste spoorlijn van Nederland feestelijk geopend. De stoomlocomotieven 
‘Snelheid’ en ‘Arend’ trekken de eerste trein in 25 minuten van Amsterdam naar Haarlem. Veel mensen vragen 
zich af of het wel nodig en veilig is. Begin dat jaar is bij Gent nog de stoomketel van een vertrekkende trein uit 
elkaar gespat. Tot 1839 is het snelste vervoermiddel de paardenkoets. Die haalt zo’n 14 kilometer per uur. Veel 
prettiger reis je in de trekschuit, maar die gaat twee keer zo langzaam.  
 
Ondanks alle aanvankelijke twijfels luidt de eerste trein een tijdperk in van enorme veranderingen. Het traject 
Amsterdam-Haarlem wordt al snel uitgebreid tot wat de ‘Oude Lijn’ wordt genoemd, van Amsterdam naar 
Rotterdam. Meer lijnen volgen; de exploitatie is in handen van verschillende spoorwegmaatschappijen.  
 
Industrialisatie 
Door de Spoorwegwet van 1860 betaalt de overheid voor een flinke uitbreiding van het spoorwegennet. De 
trein komt overal in Nederland, en dat stimuleert de economie. Grondstoffen en producten moeten vervoerd 
worden, en dat gaat gemakkelijker en sneller met de trein. In de nieuwe industriesteden schieten fabrieken als 
paddenstoelen uit de grond. Mensen trekken massaal van het platteland naar de steden om daar te gaan 
werken. Deze urbanisatie heeft grote gevolgen: steden raken overvol, de woonvoorzieningen zijn slecht en 
vanwege de enorme vraag naar werk hebben de fabriekseigenaren de mogelijkheid om hun werknemers uit te 
buiten. 
Dagje uit met de trein 
Rond 1900 is de trein het belangrijkste vervoermiddel in Nederland. De verbeterde verbindingen en het 
reisgemak dragen bij tot de eenheid van het land: mensen uit verschillende streken komen sneller met elkaar in 
contact en de kortere reistijd maakt het land veel kleiner. Voor de komst van het spoor was reizen bijzonder 
tijdrovend, voor de meeste mensen te duur, en soms zelfs gevaarlijk. De trein verandert dus niet alleen de 
infrastructuur van Nederland, maar ook de belevingswereld van de Nederlander.  
Ook het toerisme groeit door de trein. Badplaatsen als Scheveningen en Zandvoort groeien uit tot geliefde 
plekken voor een dagje naar het strand. Nieuwe sneltreinverbindingen brengen Europese steden als Berlijn en 
Parijs dichterbij. Andersom weet een stijgend aantal buitenlandse toeristen Nederland te vinden. Plaatsen aan 
het huidige IJsselmeer en de hoofdstad Amsterdam worden dankzij hun goede bereikbaarheid toeristische 
trekpleisters.  
 
Het spoorwegennet is ook van invloed op de instelling van een uniforme tijd. Eeuwenlang bepalen steden zelf 
hoe laat het is. De klokken op de kerktorens in Den Haag staan vroeger dan in Zwolle. Voor een landelijke 
dienstregeling erg onhandig, en daarom wordt in 1909 de standaardtijd ingevoerd: overal in Nederland wijzen 
klokken dezelfde tijd aan. 
 
Milieu 
Begin twintigste eeuw krijgt de trein een geduchte concurrent voor het personen- en goederenvervoer: de 
auto. Vanaf de jaren dertig worden veel lijnen opgeheven, vooral lokale lijnen. Maar de trein is niet verdwenen. 
Ondanks de opkomst van de auto zijn mensen om uiteenlopende redenen met de trein blijven reizen. 
Tegenwoordig kiest men steeds vaker voor de trein omdat deze minder milieubelastend is dan de auto of het 
vliegtuig. Binnen Europa worden oude spoorverbindingen weer hersteld als duurzaam vervoersalternatief.  
 
  
59 
 

 
31. Max Havelaar 
Onrecht in Nederlands-Indië / 1860 / Tijdvak 8 
 
Het boek Max Havelaar van Multatuli klaagt de regering aan vanwege het Nederlandse koloniale bestuur. Als 
ambtenaar in Nederlands-Indië ziet Multatuli hoe Nederlanders de bevolking uitbuiten. Zijn roman wordt een 
bestseller en voedt het verzet tegen het kolonialisme. 
 
Cultuurstelsel 
In 1859 schrijft een teleurgestelde ambtenaar uit Nederlands-Indië, Eduard Douwes Dekker, onder de 
schuilnaam Multatuli een literaire roman met als titel Max Havelaar of de Koffij-veilingen der Nederlandsche 
Handel-Maatschappij. Het boek is een scherpe veroordeling van de misstanden onder het koloniale bewind in 
Nederlands-Indië. Die misstanden worden grotendeels veroorzaakt door het zogenaamde cultuurstelsel, een 
belastingsysteem dat in 1830 wordt ingevoerd door de gouverneur-generaal van Nederlands-Indië Johannes 
van den Bosch. Hij wil de financieel slecht functionerende kolonie winst laten maken voor Nederland. 
 
Het cultuurstelsel houdt in dat de bevolking gedwongen wordt om een stuk grond beschikbaar te stellen voor 
het verbouwen van een bepaalde hoeveelheid producten. Deze producten, zoals koffie, suiker, thee en de 
kleurstof indigo, moeten vervolgens zonder vergoeding aan Nederland worden geleverd. Het systeem levert 
Nederland veel geld op, maar voor de plaatselijke bewoners pakt het slecht uit. Uitbuiting en hongersnood zijn 
het gevolg. Er komt dan ook steeds meer kritiek. Multatuli is een van die critici. 
 
Het verhaal 
Max Havelaar verschijnt in 1860. Het boek is een raamvertelling met verschillende door elkaar heen geweven 
verhaallijnen. Het opent met het verhaal van Batavus Droogstoppel, makelaar in koffie, het schoolvoorbeeld 
van een kleinburgerlijke, fantasieloze, gierige man. Hij staat symbool voor de Nederlandse uitbuiting van de 
kolonie. Droogstoppel krijgt op een dag bezoek van een oud-klasgenoot, Sjaalman, die hem vraagt een 
manuscript uit te geven. 
 
Dan volgt – onderbroken door commentaar van Droogstoppel – het verhaal van dat manuscript. In grote lijnen 
is het romanpersonage Max Havelaar gebaseerd op wat schrijver Eduard Douwes Dekker zelf als ambtenaar in 
Nederlands-Indië heeft meegemaakt. Max Havelaar neemt het op voor de onderdrukte bevolking, de Javanen, 
maar wordt daarin tegengewerkt door zijn Nederlandse leidinggevenden en door plaatselijke profiteurs die 
met de Nederlanders samenwerken. 
 
Door de verhaallijnen van Droogstoppel en Havelaar zijn nog andere verhalen geweven, zoals de beroemde 
vertelling van Saïdjah en Adinda. Onder dit aangrijpende liefdesverhaal gaat een felle aanklacht schuil tegen de 
uitbuiting en wreedheden waaronder de bevolking van Java te lijden heeft. Aan het slot van het boek richt 
Multatuli zich in een vlammende aanklacht rechtstreeks tot koning Willem III, die als staatshoofd 
eindverantwoordelijk is voor de misstanden en corruptie in Nederlands-Indië. 
 
Ontvangst 
In eerste instantie wordt het boek kritisch ontvangen, maar al snel wordt het populair. Max Havelaar wordt 
zelfs in de Tweede Kamer besproken. Het boek past in een bredere literaire stroming van negentiende-eeuwse 
schrijvers die zich via hun werk uitspreken tegen onrecht. Multatuli verwijst in Max Havelaar bijvoorbeeld naar 
de Amerikaanse schrijfster Harriet Beecher Stowe, auteur van het beroemde boek De hut van Oom Tom, dat de 
publieke afkeer van de slavernij aanwakkerde. Een Nederlandse minister noemt Multatuli zelfs ‘den 
Nederlandschen Beecher Stowe’. 
 
Max Havelaar wordt tot op de dag van vandaag herdrukt. Het boek is inmiddels in tientallen talen vertaald en 
wordt in 1999 door de Indonesische schrijver Pramoedya Ananta Toer in The New York Times betiteld als ‘The 
Book That Killed Colonialism’. 
  
61 
 

 
33. Vincent van Gogh 
Vernieuwing in de schilderkunst / 1853-1890 / Tijdvak 8 
 
Zijn levensverhaal is even kleurrijk als veel van zijn schilderijen. Tijdens zijn leven heeft vrijwel niemand oog voor 
zijn radicaal vernieuwende manier van schilderen. Hij voelt zich daardoor eenzaam en onbegrepen. Pas na zijn 
zelfmoord wordt hij beroemd; tegenwoordig worden zijn schilderijen door miljoenen mensen van over de hele 
wereld bewonderd. 
 
Kunstenaar 
Vincent van Gogh wordt in 1853 in het Brabantse dorp Zundert geboren. Op jonge leeftijd reist hij al veel door 
Nederland en Europa. Na talloze baantjes en een gestrande studie kiest Van Gogh uiteindelijk voor een 
kunstenaarsbestaan. Hij neemt schilderles en tekent veel. In 1885 maakt hij in Nuenen het beroemde schilderij 
De aardappeleters. Het is een somber en donker portret van een boerenfamilie. Deze schilderstijl en het thema 
van het leven en lijden van gewone mensen zijn typerend voor Van Goghs vroege werk.  
 
Het jaar daarop vertrekt hij naar Parijs, de stad waar veel mensen bezig zijn met vernieuwing van de 
schilderkunst. Zijn broer Theo is hier kunsthandelaar en laat hem kennismaken met schilderijen en tekeningen 
van Franse impressionisten. Deze schilders gaan verfijnder om met licht en kleur dan Van Gogh gewend is. Het 
inspireert hem om te gaan experimenteren: zijn werk wordt kleurrijker en hij begint te schilderen met zijn later 
zo beroemd geworden korte penseelstreek. Ook verzamelt hij Japanse houtsneden; de invloed ervan is terug te 
zien zijn in zijn latere werk. 
 
In 1888 huurt Van Gogh een atelier in Zuid-Frankrijk: het ‘Gele Huis’ in Arles, beroemd geworden door zijn 
schilderij ervan. Aan zijn zus Wil schrijft hij dat de uitbundige natuur van het zuiden vraagt om een nieuwe 
manier van schilderen: ‘Absoluut kleurig: hemelsblauw, roze, oranje, vermiljoen, hoog geel, heldergroen, 
helder-wijnrood, violet.’ Hij schildert vaak landschappen en, omdat hij geen geld heeft voor een model, veel 
zelfportretten. 
 
Ziekte en dood 
Het leven van Van Gogh wordt getekend door onrust, liefdesverdriet en geldzorgen. Met zijn 
kunstenaarsvrienden maakt hij vaak ruzie. Als kunstenaar Paul Gauguin bij hem is, loopt een conflict zo uit de 
hand dat Van Gogh hem bedreigt met een scheermes. Niet veel later snijdt Van Gogh – per ongeluk of expres – 
een stuk van zijn eigen linkeroor af. Op een aantal zelfportretten zie je hem met zijn oor in het verband. Van 
Gogh krijgt steeds meer last van psychische problemen. Hij laat zich een tijd opnemen in een psychiatrische 
inrichting, waar hij beroemde schilderijen maakt van cipressen en de sterrennacht. Op 27 juli 1890 loopt hij een 
korenveld in en schiet zichzelf in de borst. Hij overlijdt twee dagen later. 
 
Wereldberoemd 
Pas na zijn dood begint hij bekender te worden. Aan de ene kant is dat vanwege zijn schilderijen, want die zijn 
krachtig, kleurig en eigenzinnig. Aan de andere kant wekt zijn levensverhaal veel interesse: hij is het 
schoolvoorbeeld van de even geniale als eenzame kunstenaar. Bovendien laten veel latere schilders zich door 
zijn werk inspireren. 
 
Vincent van Gogh is nu wereldberoemd. Ieder jaar komen ongeveer twee miljoen bezoekers naar het Van Gogh 
Museum in Amsterdam. Meer dan 80 procent van die bezoekers komt uit het buitenland. Zijn werk is ook in 
collecties van andere musea te vinden, zowel binnen als buiten Nederland. Tegenwoordig is Vincent van Gogh 
zo’n gewaardeerde kunstenaar dat zijn werk veel geld waard is. In 2017 wordt zijn schilderij Boer in een veld bij 
veilinghuis Christie’s geveild voor bijna 75 miljoen euro. 
  
63 
 

 
35. De Eerste Wereldoorlog 
Neutraal in oorlogstijd / 1914-1918 / Tijdvak 9 
 
Van 1914 tot 1918 woedt wereldwijd ‘de Grote Oorlog’. Miljoenen burgers en soldaten komen om het leven. 
Nederland is neutraal, dus de grootste gruwelen blijven de bevolking bespaard. Maar ook hier zijn de gevolgen 
van de oorlog goed voelbaar: vluchtelingen stromen binnen, voedsel wordt schaars en de werkloosheid is hoog. 
 
De Grote Oorlog 
De Eerste Wereldoorlog is de eerste grote oorlog waar wereldwijd miljoenen soldaten en burgers bij betrokken 
raken. In dit conflict staan de ‘centralen’ (Duitsland, Oostenrijk-Hongarije en het Ottomaanse Rijk) tegenover 
de ‘geallieerden’ (Frankrijk, Groot-Brittannië en Rusland). Het oorlogsfront beperkt zich niet tot Europa, maar 
breidt zich uit tot in Afrika, Azië en het Midden-Oosten. Aan de oorlog doen ook landen met veel kolonies mee. 
Daardoor worden soldaten uit de hele wereld opgeroepen om mee te vechten. 
 
De gevechten in Frankrijk en België vinden vooral plaats vanuit de beruchte loopgraven, die soldaten maar 
weinig beschutting bieden. Ze lopen groot gevaar als ze de loopgraven moeten verlaten om de vijand aan te 
vallen. Honderdduizenden soldaten verliezen hun leven aan het front. Als in 1917 de Verenigde Staten zich aan 
hun zijde scharen, raken de geallieerden aan de winnende hand. In november 1918 geven de centralen zich 
gewonnen. De oorlog kost tien miljoen soldaten en minstens tien miljoen burgers het leven. De ontwrichtingen 
van de oorlog vergroten wellicht de dodelijkheid van de Spaanse griep-pandemie, waaraan in 1918 en 1919 
wereldwijd 50 miljoen en in Nederland ruim 40.000 mensen sterven. 
 
Neutraal 
Bij het uitbreken van de Eerste Wereldoorlog verklaart Nederland zich meteen neutraal. Nederland is maar een 
klein land en kan militair niet op tegen buurlanden als Engeland en Duitsland. Daarbij is Nederland bang om in 
een oorlog zijn kolonies te verliezen. Nederland en ook België willen dus neutraal blijven, zoals ze decennialang 
waren. Dat lukt België niet, want het Duitse leger valt het land binnen om snel op te kunnen rukken naar Parijs. 
Nederland heeft meer geluk en kan zijn neutraliteit handhaven, net als bijvoorbeeld Denemarken, Spanje en 
Zwitserland. Dat Nederland uiteindelijk neutraal kan blijven is vooral te danken aan het feit dat Engeland en 
Duitsland hierbij beide gebaat zijn: Nederland fungeert voor hen als een bufferzone. 
 
Neutraliteit blijkt een positie die lastig vol te houden is. Aan het begin van de oorlog vluchten ruim een miljoen 
Belgen naar Nederland. De vluchtelingen worden opgevangen, onder meer in tentenkampen. Onder hen 
bevinden zich veel oorlogsvrijwilligers die zich willen aansluiten bij de geallieerden. De Duitsers leggen 
vervolgens een 332 kilometer lang hekwerk met dodelijk schrikdraad tussen Nederland en België aan. De 
versperring komt bekend te staan als de Dodendraad. 
 
Groot-Brittannië blokkeert de handel met Duitsland en verbiedt Nederland importgoederen door te verkopen 
aan de Duitsers. De Duitsers proberen juist zoveel mogelijk levensmiddelen en grondstoffen uit Nederland te 
halen. Driehonderd Nederlandse schepen vergaan door Britse mijnen en Duitse torpedo’s. De werkloosheid 
groeit door de krimp van de internationale handel. Voedsel wordt schaars en gaat op de bon. In 1917 en 1918 
plunderen wanhopige huisvrouwen in Amsterdam en Rotterdam voedselvoorraden. 
 
Revolutie 
Tegen het einde van de oorlog heerst in verschillende Europese landen een revolutionaire stemming. In 
Rusland wordt de tsaar afgezet en vermoord. Na de oorlog vlucht de Duitse keizer naar Nederland en wordt 
Duitsland een republiek. Ook in Nederland wordt de dreiging van een revolutie ervaren, wat de regering doet 
besluiten om ingrijpende toezeggingen te doen om de politieke onrust te kalmeren, zoals de achturige werkdag 
en het algemeen kiesrecht (1919).  
 
  
65 
 

 
37. De Tweede Wereldoorlog 
Nederland bezet en bevrijd / 1940-1945 / Tijdvak 9 
 
Op 10 mei 1940 valt het Duitse leger Nederland binnen. Tijdens de bezetting worden ruim 100.000 Nederlandse 
Joden vermoord in concentratiekampen. Sommige Nederlanders komen in verzet, maar de meeste zijn passief 
anti-Duits. 
 
Adolf Hitler 
In 1933 komt Adolf Hitler als leider van de extreemrechtse NSDAP in Duitsland aan de macht. De 
nationaalsocialistische partij, waarvan de aanhangers nazi’s worden genoemd, groeit door de economische 
crisis en de wraakgevoelens over de manier waarop Duitsland is behandeld na de Eerste Wereldoorlog. Hitler 
wil van Duitsland het machtigste land van Europa maken. In 1938 neemt hij zijn geboorteland Oostenrijk in. 
Daarna annexeert hij een deel van Tsjecho-Slowakije. Als hij Polen binnenvalt, volgt de Brits-Franse 
oorlogsverklaring aan nazi-Duitsland: de oorlog is begonnen. In mei 1940 valt Hitler Frankrijk aan. Bij die aanval 
worden ook Nederland en België bezet. 
Op vrijdagochtend 10 mei 1940 trekken Duitse soldaten de Nederlandse grens over. Het Nederlandse leger is 
niet opgewassen tegen de Duitse oorlogsmachine. Nadat de Duitsers het centrum van Rotterdam hebben 
gebombardeerd, besluit de Nederlandse legerleiding zich over te geven. De regering inclusief de koningin is dan 
al naar Engeland vertrokken. 
 
Bezetting 
Het bezette Nederland wordt eerst bestuurd door het Duitse leger, maar dat verandert snel in een burgerlijk 
bestuur. Hitler doet dit met een reden: de Nederlanders zijn voor hem een ‘Germaans broedervolk’ en moeten 
voor het nationaalsocialisme worden gewonnen. Dat kan volgens hem het beste door het bestuur zo veel 
mogelijk aan de Nederlanders te laten, met een bovenlaag van Duitse functionarissen. De Duitsers worden 
bijgestaan door leden van de Nationaal-Socialistische Beweging (NSB), een Nederlandse partij met 
vergelijkbare ideeën als de Duitse NSDAP, en door meelopers en profiteurs. 
 
Wanneer Hitler in 1941 de aanval inzet op de Sovjet-Unie, sluiten zo’n 20.000 Nederlandse mannen zich aan bij 
het Duitse leger. Maar er zijn ook mensen die zich aansluiten bij het verzet. Zij hebben eigen kranten die ze in 
het geheim verspreiden. Ook worden aanslagen uitgevoerd op bezetters en collaborateurs. De aanhang van het 
verzet groeit tegen het einde van de oorlog. Het grootste deel van de Nederlandse bevolking is echter passief 
anti-Duits en past zich aan de omstandigheden aan. 
 
Vervolging 
Aanvankelijk lijkt de bezetting mee te vallen, maar al snel wordt duidelijk wat onvrijheid betekent. Op de eerste 
verzetsdaden reageren de bezetters met zware straffen. Nederlandse mannen worden gedwongen in Duitse 
fabrieken te werken. Mensen worden zonder vorm van proces opgesloten in gevangenissen en 
concentratiekampen. Vooral voor de Nederlandse Joden wordt het leven steeds moeilijker door het groeiende 
aantal anti-Joodse maatregelen. Vanaf 1942 deporteert de Duitse bezetter meer dan 100.000 Joodse mannen, 
vrouwen en kinderen vanuit Nederland in goederentreinen naar concentratiekampen. De overgrote 
meerderheid wordt vermoord. Onder het schrikbewind van de nazi’s worden naar schatting in totaal zes 
miljoen Joden en honderdduizenden Sinti en Roma, gehandicapten, homoseksuelen en Jehova’s getuigen 
omgebracht. 
 
Hongerwinter en bevrijding 
In het najaar van 1944 wordt het zuiden van Nederland bevrijd door geallieerde troepen. Pas in het voorjaar 
van 1945 begint ook de bevrijding van het gebied boven de grote rivieren. In de tussenliggende maanden 
krijgen met name de steden in de westelijke provincies nog te maken met de Hongerwinter. Door 
voedselgebrek komen naar schatting zeker 20.000 mensen om. Op 5 mei 1945 tekent de Duitse commandant 
de overgave en is heel Nederland bevrijd. Nederlands-Indië is dan nog in handen van de Japanse 
bezettingsmacht. Na de atoombomaanvallen op Hiroshima en Nagasaki capituleert Japan op 15 augustus 1945. 
 
Herinneren 
Herinneringen aan deze traumatische oorlog blijven de Nederlandse samenleving sterk beïnvloeden. Jaarlijks 
worden op 4 mei de oorlogsslachtoffers herdacht en wordt op 5 mei de vrijheid gevierd.  
67 
 

 
39. Indonesië 
De strijd voor onafhankelijkheid / 1945-1949 / Tijdvak 9 
 
Vlak na de Tweede Wereldoorlog worden Nederlandse militairen naar de recent uitgeroepen Republiek 
Indonesië gestuurd om het oude gezag te herstellen. Er volgt een oorlog met veel geweld, maar Indonesië blijft 
onafhankelijk. In 1949 erkent Nederland deze onafhankelijkheid ook. 
 
Onafhankelijkheid 
‘Proklamasi. Kami bangsa Indonesia dengan ini menjatakan kemerdekaan Indonesia…’ 
‘Wij, het volk van Indonesië, verklaren hierbij dat Indonesië onafhankelijk is…’ 
Zo laat Soekarno op 17 augustus 1945 in Jakarta aan de wereld weten dat het koloniale Nederlands-Indië 
definitief verleden tijd is. Twee dagen eerder heeft Japan zich overgegeven, na de atoombommen op de 
Japanse steden Hiroshima en Nagasaki. Daarmee komt er een einde aan de Tweede Wereldoorlog in Azië. 
Al voor de oorlog bestaat in Nederlands-Indië een brede activistische beweging die zich inzet voor 
zelfbeschikkingsrecht. Leiders als Soekarno, Mohammad Hatta en Soetan Sjahrir streven volledige 
onafhankelijkheid na, anderen willen meer autonomie. Maar het Nederlandse gezag houdt de touwtjes strak in 
handen. En dan valt Japan in 1942 Nederlands-Indië binnen. De geallieerde strijdkrachten verliezen op 27 
februari de Slag op de Javazee en op 8 maart volgt de capitulatie. Onder slechte omstandigheden worden 
soldaten krijgsgevangen gemaakt en worden Nederlanders gevangengezet in kampen. Indische Nederlanders 
blijven buiten de kampen, maar worden achtergesteld. De Japanners stellen het Nederlands-Indische 
bestuurssysteem buiten werking, feitelijk houdt Nederlands-Indië op te bestaan. 
 
Onafhankelijkheidsoorlog 
Nederland erkent de Republiek Indonesië niet. Vanaf 1945 wil het met onderhandelingen, oorlogsvoering en 
geweld het gezag herstellen, of tenminste controle houden over het dekolonisatieproces. Meer dan 200.000 
militairen nemen deel aan deze oorlog, van wie ruim de helft dienstplichtigen zijn. De grootste militaire 
operaties van Nederland zijn Operatie Product in 1947 en Operatie Kraai in 1948-1949. Bij de laatste wordt 
Soekarno gevangengezet. Beide operaties worden aangeduid met de term ‘politionele acties’. De Verenigde 
Naties geven het bevel de militaire acties te stoppen en de gevangenen vrij te laten. Pas in mei 1949 geeft 
Nederland toe aan de internationale druk. Gedurende de periode 1945-1949 vallen aan Indonesische zijde ruim 
100.000 doden, aan Nederlandse zijde zo’n 5000. Op 27 december 1949 wordt in Amsterdam de 
soevereiniteitsoverdracht getekend.  
Alleen Nieuw-Guinea wordt pas in 1962 opgegeven. Na een overgangsperiode onder VN-toezicht valt het sinds 
1969 onder Indonesië, zonder dat rekening gehouden wordt met de wensen van de Papoea’s. Daarmee 
worden de staatsgrenzen van de huidige Republiek Indonesië dezelfde als die van het voormalige Nederlands-
Indië.  
 
Migratie 
Vanwege de nieuwe machtsverhoudingen verlaten tot in de jaren zestig in totaal ruim 300.000 Nederlanders, 
Indische Nederlanders en leden van Indonesische minderheidsgroepen (Molukkers, Papoea’s, Chinezen) het 
land. De meesten gaan naar Nederland. Onder hen zijn 12.500 Molukse soldaten van het voormalig Koninklijk 
Nederlandsch-Indisch Leger (KNIL) en hun gezinnen. Hun wordt een eigen Molukse staat beloofd waar ze naar 
kunnen terugkeren. Maar deze belofte wordt nooit waargemaakt. Dat leidt in de jaren zeventig tot schokkende 
gijzelingsacties door jonge Molukse activisten. 
 
Geen verleden tijd 
Lange tijd wordt er over de verloren koloniale oorlog gezwegen. De standpunten tussen de grote groep 
veteranen en een diverse groep migranten uit de voormalige kolonie lopen ver uiteen. Vanaf 2008 wordt de 
erkenning van de oorlogsmisdaden in de rechtszaal uitgevochten. Het bekendst is de Rawagede-zaak. In 1947 
werden in het West-Javaanse dorp Rawagede 431 mannen doodgeschoten door Nederlandse militairen. Zo’n 
zestig jaar later eisen de weduwen een schadevergoeding. In 2011 oordeelt de rechtbank dat de weduwen hier 
recht op hebben. 
 
Nog steeds worstelt Nederland met de erkenning van de Republiek Indonesië en de daaropvolgende oorlog. In 
2020, 75 jaar na de Proklamasi, bevestigt koning Willem-Alexander in Jakarta in feite de onafhankelijkheid van 
1945. Hij spreekt namens de regering excuses uit voor ‘ontsporingen van geweld’ in de oorlog.   
69 
 

 
41. De televisie 
De wereld op je scherm / vanaf 1948 / Tijdvak 10 
 
Televisie brengt de wereld dichterbij. Vanaf 1948 promoot Philips televisietoestellen in Nederland en rond 1970 
heeft vrijwel elk huishouden er een. De tv biedt ontspanning, maar sommige programma’s maken ook veel 
discussie los.  
 
Radio en verzuiling  
Al in 1880 wordt er gewerkt aan de ontwikkeling van de televisie, maar het duurt nog zeventig jaar voor dat 
toestel in de huiskamer terechtkomt. De radio is er eerder: het eerste toestel waarmee mensen nieuws, muziek 
en vermaak direct hun woonkamer kunnen binnenhalen. Vanaf 1920 worden er in rap tempo radio-omroepen 
opgericht, zoals de AVRO, NCRV, KRO, VARA en VPRO. Nederland is verdeeld in groepen, de zogenaamde 
‘zuilen’. Elke zuil heeft een eigen politieke partij, een eigen vakbond, een eigen krant en nu ook een eigen 
radio-omroep. Met elkaar verdelen de omroepen de zendtijd en elk bepaalt zijn eigen aanbod, gericht op de 
eigen zuil. Het Nederlandse omroepbestel werkt daarmee anders dan bijvoorbeeld in het Verenigd Koninkrijk, 
waar de publieke omroep BBC de hele samenleving probeert te bedienen. 
 
Eerste officiële uitzending  
In Nederland is de firma Philips uit Eindhoven de drijvende kracht achter de invoering van de televisie. Philips 
start in 1948 met experimentele tv-uitzendingen die alleen in en rond Eindhoven te ontvangen zijn. In 1951 
nemen de radio-omroepen het van Philips over. Samen richten ze de Nederlandse Televisie Stichting op. Op 2 
oktober 1951 is de eerste officiële landelijke uitzending van de NTS, later omgedoopt in NOS.  
 
De tijd dat je alleen keek naar programma’s van je eigen groep duurt niet lang. Sommige programma’s worden 
zo populair dat ook mensen uit andere zuilen er graag naar kijken. Voorbeelden van zuil-doorbrekende 
programma's zijn Swiebertje (NCRV, vanaf 1955) en Pipo de Clown (VARA, vanaf 1958). Ook de inzamelingsactie 
‘Open het Dorp’ (AVRO) werkt verbindend. Dit programma, gepresenteerd door Mies Bouwman, wordt in 1962 
tegelijk op radio en televisie uitgezonden en duurt 23 uur. Er wordt ruim twaalf miljoen gulden ingezameld 
voor een zorginstelling voor mindervaliden in Arnhem.  
 
Kijken bij de buren 
De eerste tv-toestellen van de jaren vijftig hebben een klein scherm met zwart-witbeeld en zijn erg duur. Er zijn 
in de beginperiode dan ook maar zo’n 500 Nederlanders die een tv in huis hebben. In de eerste jaren is het heel 
gebruikelijk om tv te gaan kijken bij buren of kennissen die al een toestel hebben. Het aantal verkochte 
televisies neemt in hoog tempo toe. Rond 1970 heeft vrijwel elk huisgezin een zwart-wittelevisie en sommigen 
hebben zelfs al een kleuren-tv.  
 
Rond 1970 zit de gemiddelde Nederlander zo'n anderhalf uur per dag voor de tv. Critici vinden dat het 
kijkgedrag passiviteit en consumentisme in de hand werkt. Maar de verdedigers van het nieuwe medium wijzen 
op de gezelligheid die het in het gezin brengt en op de informatieve functie ervan.  
 
Televisie speelt hoe dan ook een belangrijke rol in de meningsvorming over maatschappelijke onderwerpen. 
Omdat de keuze lang beperkt is (tot 1964 is er één kanaal, tot 1988 twee), kijken veel mensen naar dezelfde 
programma’s. Vooral journaal, drama, amusement en sportwedstrijden worden veel bekeken. Met name 
programma’s over omstreden onderwerpen zoals seks, emancipatie, jeugdcultuur, religie en het koningshuis 
roepen veel discussie op. 
 
Internet 
Met de introductie van kabeltelevisie, satelliet en internet is het televisieaanbod veel uitgebreider en 
internationaler geworden. De meeste mensen kijken nog veel meer uren naar een scherm dan in 1970, maar 
samen televisiekijken met het hele gezin gebeurt steeds minder, omdat iedereen met een smartphone of 
tablet. de wereld op het eigen scherm kan ontvangen. De filosoof Marshall McLuhan voorspelde het al in 1959: 
de wereld is een dorp geworden, een ‘global village’. Vooral dankzij televisie en internet. 
  
71 
 

 
43. Marga Klompé 
De verzorgingsstaat / 1912-1986 / Tijdvak 10 
 
In 1967 heeft ze kans om de eerste vrouwelijke minister-president van Nederland te worden, maar ze denkt dat 
het land daar nog niet rijp voor is. Marga Klompé is een van de belangrijkste architecten van de 
verzorgingsstaat. De Algemene bijstandswet van 1965, die Nederlanders levensonderhoud garandeert, is van 
haar hand. 
 
Eerste vrouwelijke minister 
Marga Klompé wordt geboren in Arnhem, in een katholiek gezin dat het niet breed heeft. Vanwege haar 
talenten mag zij als enige van de vijf kinderen doorstuderen; ze promoveert in de wis- en natuurkunde. Tijdens 
de Tweede Wereldoorlog is ze koerierster voor het verzet. Als er in 1944 in Arnhem gevochten wordt, 
coördineert ze de medische en voedselhulp aan vele gevluchte burgers en is ze betrokken bij de evacuatie van 
de stad. Na de bevrijding helpt ze er het openbare leven weer op gang te brengen. 
 
Direct na de oorlog wordt ze politiek actief. Ze stoort zich eraan dat haar partij, de Katholieke Volkspartij, geen 
vrouwelijke parlementariërs heeft. In 1948 wordt ze gekozen in de Tweede Kamer en in 1952 wordt ze de 
eerste vrouwelijke parlementariër voor de Europese Gemeenschap voor Kolen en Staal, de voorloper van de 
Europese Unie. In 1956 wordt ze de eerste vrouwelijke minister in de Nederlandse geschiedenis. Ze krijgt het 
departement Maatschappelijk Werk in het kabinet-Drees IV.  
 
Verzorgingsstaat  
In de kabinetten-Drees (1948-1958) komt een aantal belangrijke wetten tot stand. Iedereen vanaf 65 jaar krijgt 
een pensioen. Mede dankzij Tweede Kamerlid Corry Tendeloo wordt de regel van handelingsonbekwaamheid 
afgeschaft, waardoor getrouwde vrouwen voortaan zonder toestemming van hun man beslissingen mogen 
nemen over geldzaken, werk en de opvoeding van de kinderen. Veel uitbreidingen van de verzorgingsstaat 
krijgen in Nederland pas in de jaren zestig vorm – later dan de meeste andere West-Europese landen – als de 
welvaart toeneemt en de overheid meer geld kan besteden.  
 
Klompé is een belangrijke aanjager van deze ontwikkeling. Nederlandse senioren leven vaak in ‘rusthuizen’ 
onder slechte omstandigheden. Onder Klompés leiding komt er een wet met strenge regels voor deze tehuizen. 
Ook voert ze in 1965 de Algemene bijstandswet (Abw) in. Mensen die niet goed in hun levensonderhoud 
kunnen voorzien, worden tot dan toe geholpen door maatschappelijke organisaties of familie. Maar als dat niet 
voldoende is moet de overheid inspringen, vindt Klompé. De Abw vult aan met een overheidsuitkering. Bijstand 
ontvangen is met deze wet geen liefdadigheid meer, maar een recht. Het wordt voor armere Nederlanders nu 
gemakkelijker om zelfstandig te leven. 
 
Laatste jaren 
Haar partij noemt haar als mogelijke minister-president als er in 1967 een nieuw kabinet moet komen. Daar 
bedankt ze voor. Het land is ‘nog niet rijp’ voor een vrouwelijke premier, denkt ze. Van 1967 tot 1971, in het 
kabinet-De Jong, is ze wel weer minister. In deze revolutionaire jaren treedt ze begripvol op tegenover 
activisten die snelle veranderingen in de samenleving willen zien. In 1971 wordt Marga Klompé als eerste 
vrouw minister van staat: een eretitel die het staatshoofd verleent aan voormalige politici die zich op 
bestuurlijk gebied buitengewoon verdienstelijk hebben gemaakt. Ze beëindigt daarmee haar politieke carrière 
en gaat zich volledig inzetten voor de Rooms-Katholieke Kerk. Ondanks een ernstige ziekte waar ze sinds de 
jaren tachtig aan lijdt, blijft ze zo veel mogelijk doorwerken, tot haar dood in 1986.  
 
Erfenis 
De basis van de verzorgingsstaat waaraan Marga Klompé meebouwt, blijft voortbestaan als onderdeel van het 
socialezekerheidsstelsel. Nederland begint, net als andere West-Europese landen, vanaf de jaren tachtig op de 
sociale voorzieningen te bezuinigen. Uiteindelijk is de Algemene bijstandswet vervangen. De overheid eist nu 
de actieve deelname van burgers aan arbeid of onderwijs voordat ze in aanmerking komen voor bijstand. Zo 
blijft de verzorgingsstaat in beweging. 
  
73 
 

 
45. Annie M.G. Schmidt 
Lekker stout in een keurig land / 1911-1995 / Tijdvak 10 
 
‘Doe nooit wat je moeder zegt, dan komt het allemaal terecht’, zei Annie M.G. Schmidt. Gewoon zeggen wat je 
te zeggen hebt, niet moeilijk doen, ingaan tegen onlogische regels en tegendraadse humor zijn de geheimen van 
haar schrijverschap. 
 
Werk 
Annie M.G. Schmidt wordt in 1911 geboren als domineesdochter op Zuid-Beveland. Ze is een vroegwijs kind dat 
met verbazing naar de wereld om zich heen kijkt. Op haar veertiende schrijft ze haar eerste versje. Na de 
Tweede Wereldoorlog krijgt ze een baan bij de Amsterdamse krant Het Parool, waar ze illustrator Fiep 
Westendorp leert kennen. Met haar maakt ze van 1952 tot 1957 verhaaltjes over Jip en Janneke, waarvan er 
elke dag een in de krant verschijnt. Dit is het begin van een levenslange samenwerking, waaruit onder meer 
Pluk van de Petteflet en Otje zijn voortgekomen. 
 
Schmidt schrijft van alles: columns, versjes, gedichten, kinderverhalen, maar ook reportages en stripverhalen. 
Zij verzint figuren die zeggen wat ze vinden en hun eigen weg zoeken. De personages hebben allerlei vriendjes, 
vaak kinderen zoals zij er zelf een had willen zijn. Met ‘Zebra Flopje’ die een ander hansopje wil dan die 
eeuwige streepjes, en koningen die ander voedsel willen dan hun wordt voorgezet, verzet zij zich tegen regels, 
taboes en normen.  
 
Vertolker van de tijdgeest 
Annie M.G. Schmidt heeft in de jaren vijftig veel succes met de radioserie In Holland staat een huis. Het 
hoorspel draait om het huishouden van de familie Doorsnee en geeft een humoristisch beeld van het dagelijkse 
leven van na de oorlog. De serie spreekt een breed publiek aan en wordt heel populair – een bijzonder gegeven 
in het sterk verzuilde Nederland. 
 
In haar werk zijn gebeurtenissen en frustraties uit haar eigen leven terug te vinden, zoals de eenzaamheid 
tijdens haar jeugd en mislukte liefdes, maar ook taboeonderwerpen zoals de verhouding met een getrouwde 
man en abortus. Ze schrijft cabaretteksten en baanbrekende musicals, zoals Heerlijk duurt het langst en 
Foxtrot, die gaan over de vrijheid van vrouwen en homoseksuelen. 
 
Met haar eigenwijze teksten is Annie M.G. Schmidt een uiterst invloedrijke en tegelijk vriendelijke criticus van 
het brave, burgerlijke en verzuilde Nederland. Zelf ontkomt ze ook niet aan kritiek. Tijdens de tweede 
feministische golf in de jaren zeventig vinden feministen Jip en Janneke te rolbevestigend en ouderwets. In de 
Verenigde Staten stuiten Jip en Janneke op weer heel andere bezwaren: het staat Amerikaanse uitgevers tegen 
dat het tweetal in de illustraties helemaal zwart is afgebeeld.  
 
Kinderliteratuur 
Het werk van Schmidt past in een rijke traditie van Nederlandse kinderliteratuur. Die begint met veel brave 
hendriken, zoals in het gedicht ‘Jantje zag eens pruimen hangen’ (1778) van Hiëronymus van Alphen. Vanaf het 
einde van de negentiende eeuw komt er ruimte voor kinderen die stout mogen zijn. Bekende voorbeelden zijn 
Dik Trom (1891) van Johannes Kieviet en Pietje Bell (1914) van Chris van Abcoude. Pas na de Tweede 
Wereldoorlog komen er ook stoute meisjes in kinderboeken voor, gestimuleerd door Pippi Langkous (1945) van 
de Zweedse schrijfster Astrid Lindgren.  
Schmidt volgt dat spoor, bijvoorbeeld in Floddertje. In haar verhalen hebben tegendraadse kinderen vaak een 
centrale rol en dat maakt ze zowel bij kinderen als volwassenen razend populair. Alleen al van Jip en Janneke 
worden miljoenen exemplaren verkocht, en haar werk is over heel de wereld vertaald. Ze ontvangt veel prijzen, 
waaronder de Zilveren en Gouden Griffel. Het geheim van haar succes? ‘De leeftijd die ik zelf altijd gehouden 
heb, is acht. En ik schrijf toch eigenlijk voor mezelf. Ik denk dat dat het hele punt is. Ik ben acht.’ 
  
75 
 

 
47. Het Caribisch gebied 
Ver weg en toch verbonden / 1975-2010 / Tijdvak 10 
 
De eilanden die tot 2010 de Nederlandse Antillen vormen, zijn in de zeventiende eeuw door Nederland veroverd. 
Nog altijd maken ze deel uit van het Koninkrijk der Nederlanden. De banden tussen deze eilanden en Nederland 
zijn hecht, maar de relatie kent ook spanningen. 
 
Kolonisatie 
De zes eilanden zijn allemaal tussen 1631 en 1648 door Nederland veroverd. De Bovenwindse Eilanden – Saba, 
Sint Eustatius en Sint Maarten – liggen bijna duizend kilometer noordelijker dan de Benedenwindse Eilanden – 
Aruba, Bonaire en Curaçao. Samen met Suriname vormen zij wat Nederlanders ‘de West’ noemden. Het zijn in 
die tijd koloniale bezittingen in het westelijk halfrond, waar de samenleving tot in de negentiende eeuw wordt 
bepaald door slavernij. Eerst dienen ze als militaire steunpunten, handelsposten en plantagekolonies. Later 
worden de olie-industrie en het toerisme belangrijk. 
 
Dekolonisatie 
De relatie tussen Nederland en deze kolonies is in de tweede helft van de twintigste eeuw ingrijpend 
veranderd. In de Tweede Wereldoorlog worden Suriname en de zes eilanden niet bezet door Duitsland. Na de 
oorlog krijgen zij als zogeheten ‘overzeese gebiedsdelen’ regionale autonomie en algemeen kiesrecht. De 
nieuwe verhoudingen worden in 1954 vastgelegd in het Statuut voor het Koninkrijk der Nederlanden. Dit is een 
soort grondwet voor een trans-Atlantisch koninkrijk met autonome rijksdelen. 
 
Net zoals in andere voormalige kolonies groeit echter het verzet tegen de koloniale machtsstructuren. 
Inwoners zijn ontevreden over het overwicht van Nederlandse bedrijven op de Curaçaose economie terwijl op 
het eiland veel mensen in armoede leven. Dit leidt in 1969 tot stakingen, die uitmonden in een grote 
volksopstand. De inzet van driehonderd Nederlandse mariniers om de orde te herstellen, wekt een beeld op 
van een onderdrukkende koloniale macht. Om verdere confrontaties te voorkomen wil Den Haag van ‘de West’ 
af. 
 
De zoektocht naar een evenwicht tussen enerzijds onafhankelijkheid en anderzijds het behoud van het oude 
verband leidt tot een ingewikkeld dekolonisatieproces. De onafhankelijkheid van Suriname in 1975 wordt 
bijvoorbeeld door een groot deel van de bevolking niet gesteund. Zo’n 300.000 Surinamers komen in de jaren 
zeventig naar Nederland. De Nederlandse Antillen, zoals de bestuurlijke eenheid van de zes eilanden heet, 
willen geen onafhankelijkheid en daar blijft het Statuut van 1954 voorlopig van kracht. 
 
Zelfstandig 
Elk eiland heeft zijn eigen cultuur en eigen belangen. Aruba, dat economisch welvarend is, voelt zich al 
decennialang benadeeld door het politieke overwicht van Curaçao. In 1986 krijgt Aruba een zogeheten ‘status 
aparte’ en sinds 1996 is het een zelfstandig land in het Koninkrijk. Het zoeken naar nieuwe bestuursvormen 
voor de Nederlandse Antillen is echter nog niet ten einde; elk eiland besluit op den duur dat een aparte relatie 
met Nederland beter is. Op 10 oktober 2010 wordt het Statuut aangepast en houden de Nederlandse Antillen 
officieel op te bestaan. Curaçao en Sint Maarten zijn nu ook zelfstandige landen binnen het Koninkrijk der 
Nederlanden. Ze zijn verantwoordelijk voor hun eigen landsbestuur en wetgeving. De kleinere eilanden – 
Bonaire, Sint Eustatius en Saba – worden bijzondere gemeenten van Nederland. Op deze zogenoemde BES-
eilanden geldt de Nederlandse wetgeving, maar ze zijn geen onderdeel van de Europese Unie en hebben de 
Amerikaanse dollar als munt. 
 
De Nederlandse regering – die nog altijd de eindregie heeft – maakt zich zorgen over financiële problemen in 
het Caribisch gebied. De eilanden ergeren zich op hun beurt aan de slechte voorzieningen en de Haagse 
bemoeienis. Desondanks heeft Nederland door de lange gezamenlijke geschiedenis en de vele familiebanden 
sterke banden met deze eilanden. Ruim 160.000 Antillianen wonen in Nederland en een groeiend aantal 
Nederlanders vestigt zich op de eilanden. Nederland en het Caribisch gebied blijven streven naar betere 
onderlinge samenwerking.  
 
  
77 
 

 
49. Europa 
Samenwerken voor een vreedzaam Europa / vanaf 1945 / Tijdvak 10 
 
Geen nieuwe oorlog meer die Europa verscheurt. Dat is de belangrijkste drijfveer voor een samenwerking die 
uiteindelijk leidt tot de Europese Unie (EU). Een grote meerderheid van de Nederlanders steunt het 
lidmaatschap van de EU. Anderen vragen zich af: hoever moet deze samenwerking gaan? 
 
Europese samenwerking  
Na de Tweede Wereldoorlog zoeken Europese leiders naar manieren om een nieuwe oorlog te voorkomen. 
Verschillende politici bepleiten Europese samenwerking en integratie. Er wordt een start gemaakt met 
samenwerking op het gebied van strategische grondstoffen die nodig zijn om wapens mee te kunnen maken. 
Frankrijk, Duitsland, Italië, België, Nederland en Luxemburg tekenen in 1951 het Verdrag van Parijs en richten 
daarmee de Europese Gemeenschap voor Kolen en Staal (EGKS) op. Het verdrag bepaalt dat de ondertekenaars 
de productie van kolen en staal niet meer nationaal regelen, maar overdragen aan de EGKS.  
 
In 1957 ondertekenen de zes leden het Verdrag van Rome. Daarmee wordt de Europese Economische 
Gemeenschap (EEG) opgericht: een douane-unie van de zes landen die vrije handel in alle producten 
garandeert. Al gauw begint de EEG een gemeenschappelijk landbouwbeleid. Het wordt ontworpen door de 
Nederlandse politicus Sicco Mansholt (1908-1995) om de voedselvoorziening veilig te stellen en de inkomens 
van boeren door subsidies te verbeteren. De Europese samenwerking wordt steeds intensiever en zal in de 
jaren die volgen niet alleen over economie gaan, maar ook over cultuur, onderwijs en milieu. 
 
De Europese Unie 
Begin jaren negentig is de Nederlandse regering groot voorstander van verdere integratie van Europa. Niet alle 
lidstaten zijn hierover even enthousiast. Tijdens het Nederlandse voorzitterschap van de Raad van Europese 
Gemeenschappen wordt met de ondertekening van het Verdrag van Maastricht in 1992 de Europese Unie (EU) 
opgericht. De lidstaten willen op het terrein van veiligheid en justitie intensiever samenwerken. En er wordt 
besloten om een gemeenschappelijke munt, de euro, in te voeren. 
 
Voor een doorvoerland als Nederland is het lidmaatschap van een groot Europees vrijhandelsgebied van enorm 
economisch belang. Ook andere landen zien de voordelen en het aantal lidstaten van EEG en EU groeit van 6 in 
1972 tot 28 in 2013.  
 
De EU heeft grote invloed op het leven van haar inwoners. Ze kunnen gemakkelijker emigreren en reizen 
binnen de Unie en goederen kunnen zonder grenscontroles overal binnen de EU vervoerd worden. Regelgeving 
tussen landen wordt afgestemd, waardoor de EU steeds vaker bepaalt wat de nationale overheden van de 
lidstaten wel en niet mogen doen. Zo zorgt de Nederlandse EU-commissaris Neelie Kroes ervoor dat 
telecomproviders consumenten niet meer met hoge kosten opzadelen als ze over de grens bellen.  
 
Kritiek  
De bemoeienis vanuit ‘Brussel’ wekt regelmatig irritatie. De meeste Europeanen zien zichzelf in eerste instantie 
als burgers van hun eigen nationale staten. Bij sommige inwoners van de Unie ontstaat het gevoel dat ze de 
regie kwijtraken aan Europa. Ze verzetten zich tegen verdere integratie; zo wijzen in 2005 de Fransen en de 
Nederlanders middels referenda een voorgestelde Europese ‘grondwet’ af. De eurocrisis die in 2009 uitbreekt 
zet het vertrouwen in de EU verder onder druk. Ook het vraagstuk in welke mate lidstaten vluchtelingen 
moeten opnemen leidt tot diepe verdeeldheid. De Britten stemmen in 2016 voor de ‘brexit’: het uittreden uit 
de EU. Na een moeizaam proces van politieke onderhandelingen wordt het vertrek in 2020 definitief. Ondanks 
deze ontwikkelingen is in de meeste van de overgebleven 27 lidstaten de steun voor de EU groot, ook in 
Nederland. De EU wordt als belangrijk, zelfs onmisbaar, ervaren. Maar over de manier waarop de Europese 
samenwerking in de toekomst het beste vorm kan krijgen, lopen de meningen sterk uiteen. 
 
 
  
79 
 

 
Bijlage 1 
Opdrachtbrief [in facsimile]  
 
 
 
  
81 
 

 
stichting entoen.nu. Hij is opgeleid als historisch letterkundige en promoveerde op een onderzoek 
naar Middelnederlandse literatuur in het voortgezet onderwijs. 
 
dr. J.I.G.M. Tuithof 
Hanneke Tuithof (1967) is vakdidacticus geschiedenis bij de Universiteit Utrecht en lector didactiek 
van de gammavakken bij Fontys Hogeschool in Tilburg. Zij leidt docenten op, geeft nascholing en 
begeleidt onderzoek van docentenopleiders en studenten. In 2017 promoveerde ze op een 
onderzoek naar de vakdidactische kennisontwikkeling van geschiedenisdocenten. Ze doet nu 
onderzoek naar de didactiek van de gammavakken. Ze was voorzitter van de commissie die de 
omschrijving voor het geschiedenisexamen havo/vwo vanaf 2021 heeft opgesteld. Ze is adviseur van 
het Ontwikkelteam Mens- en Maatschappijvakken in Curriculum.nu. Aan de UU is ze opgeleid als 
historica en daarna werd ze geschiedenisdocent in het voortgezet onderwijs. 
 
D. Smit MA, ambtelijk secretaris 
Dennis Smit (1984) studeerde Italiaanse taal- en letterkunde en is sinds 2011 werkzaam als secretaris 
van het sectorplan Duurzame Geesteswetenschappen. Daarnaast is hij actief als vertaler, onder meer 
voor Europese instellingen, en als docent in het volwassenenonderwijs. 
 
Werkwijze 
Op 3 juli 2019 vond de openbare aftrap van de werkzaamheden plaats en werd de commissie 
geïnstalleerd. Vervolgens heeft de commissie – met uitzondering van augustus – maandelijks plenair 
vergaderd, de laatste keren via een videoverbinding vanwege de Corona-maatregelen. Tussendoor 
hebben de leden zich in werkgroepen gebogen over onder andere de hoofdlijnen en de 
samenstelling van het vensterpalet. Zij hadden toegang tot een besloten online-omgeving waar 
vergaderstukken en publieks- en mediareacties werden gedeeld. Verder volgde de commissie 
relevante debatten over historische onderwerpen en de voortgang van Curriculum.nu.  
De commissieleden hebben de meeste verzoeken om publieksoptredens afgewezen. James Kennedy 
gaf interviews aan verschillende kranten en tijdens History in concert en schoof een enkele keer aan 
bij radioprogramma’s. In februari 2020 gaf Hubert Slings een algemene stand van zaken op de 
conferentie van het Canonnetwerk. 
Onze werkzaamheden zijn gevolgd door het Nederlands Openluchtmuseum, dat in een 
wisseltentoonstelling inzicht wil bieden in het herijkingsproces. Hiertoe zijn de leden geïnterviewd, 
bijvoorbeeld over de vraag waarom zij hebben toegezegd om zitting te nemen in de commissie en 
hoe zij hun rol daarin zien. 
In februari 2020 besprak de commissie een beknopte tussenrapportage over de voortgang en de 
resterende werkzaamheden met de minister. Met wederzijds goedvinden bood de commissie geen 
inzicht in de geselecteerde vensters. Op dat moment kregen we ook desgevraagd uitstel van het 
moment van rapportage, omdat bleek dat er meer tijd nodig was dan voorzien om ons werk te 
voltooien.  
 
Toen er eenmaal duidelijkheid bestond over de hoofdlijnen en de vensters, heeft de commissie in 
maart en april 2020 de aandachtspunten voor de samenstelling van de Canon en de hoofdlijnen in 
video-overleggen gedeeld met de gesprekspartners rond het curriculum, leden van VGN-commissies 
en docenten en lerarenopleiders uit het primair en voortgezet onderwijs. De voorzitter sprak in 
maart 2020 met Frits van Oostrom, de voorzitter van de eerste canoncommissie. De gesprekken 
leverden nuttige suggesties op voor nadere aanscherping van de ordenende principes, de verhouding 
tussen Canon en curriculum en de bruikbaarheid en verdere didactisering van de Canon in het 
onderwijs.  
83 
 

 
gemeenteraad, een voorstel van samenwerkende natuurorganisaties om natuur en landbouw onder 
de aandacht te brengen en een beschouwing over de plaats van de middeleeuwen in de canon. Een 
historicus reikte suggesties aan voor een minder Randstedelijk georiënteerde canon. Historici en 
erfgoeddeskundigen maakten zich sterk voor graaf Dirk III vanwege zijn rol in de ontwikkeling van het 
graafschap Holland. In een andere inzending werd betoogd dat het unieke karakter van het 
Nederlandse cultuurlandschap een prominentere plek verdient. De commissie ontving voorbeelden 
van mogelijke vensters over homoseksualiteit en de suggestie om te laten zien dat het zorgstelsel in 
Nederland een lange geschiedenis kent. Onderwerpen die doorwerken in het dagelijks leven van 
betrokkenen – Indonesië en Srebrenica voorop – konden rekenen op stevige adviezen van 
verschillende kanten, met name over de perspectieven en soms ook de woordkeus. 
  
85 
 

