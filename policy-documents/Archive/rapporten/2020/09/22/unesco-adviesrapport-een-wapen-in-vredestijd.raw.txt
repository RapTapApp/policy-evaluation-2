Een wapen in vredestijd
De uitvoering van het Unesco Haags Verdrag  
en het gebruik van het blauw‑witte schildje
Advies van de Nederlandse Unesco Commissie 

het leger geven aan dat aandacht voor erfgoed hun werk verrijkt en ook binnen de 
erfgoedsector is het enthousiasme groot.
De betrokkenheid van mensen bij cultureel erfgoed motiveert hen om gebouwen 
en collecties te beschermen tegen de voorzienbare gevolgen van gewapend 
conflict. Het plaatsen van een blauw-wit schildje op de betreffende gevels draagt 
bij aan het veiligstellen van belangwekkend erfgoed. Het toekennen van een 
beschermde status en het plaatsen van een schildje vereist wel een adequate 
administratie en regelmatige reflectie; wat wij in de jaren zestig beschouwden 
als belangrijk erfgoed, sluit niet meer aan bij onze huidige maatschappij. Ook 
de dreigingen kennen inmiddels een ander karakter. Met de komst van de 
Omgevingswet en de herziening van de regionale risicoprofielen is nu, medio 
2020, hét moment om de bescherming van cultureel erfgoed mee te nemen in de 
planvorming. Op die manier brengt Nederland haar eigen zaken op orde en kunnen 
we internationaal opnieuw een voortrekkersrol vervullen.
Voldoen aan onze verplichtingen vergt niet zo zeer grootschalige investeringen 
of inzet van nieuwe spelers, zo blijkt uit dit advies. Het is uitvoerbaar binnen 
bestaande structuren en sluit aan bij de kennis die er al is. Om te beginnen 
is leiderschap nodig van de minister. Het vereist het actief uitdragen (ook in 
de praktijk) dat de bescherming van erfgoed in crisissituaties belangrijk is. 
Organisaties die al een taak hebben rond erfgoed en bestuurders in gemeenten en 
veiligheidsregio’s kunnen op basis daarvan aan de slag.
Dit advies maakt eens te meer duidelijk dat erfgoed mensen verbindt. Daarom is 
het belangrijk dat de achterhaalde lijst van te beschermen gebouwen en collecties 
wordt geactualiseerd. Hoe mooi zou het zijn als burgers daar op lokaal niveau 
een stem in krijgen, zodat zij zich (nog) bewuster zijn van hoe erfgoed bijdraagt 
aan hun identiteit. Op internationaal niveau helpt het Haags Verdrag via de weg 
van de diplomatie conflicten te voorkomen. Dat reikt verder dan alleen cultuur, het 
gaat in veel bredere zin over het bevorderen van vrede. Op dat vlak wil Nederland 
toonaangevend zijn.
Onze overheid heeft dan ook alle reden om de bescherming van erfgoed tegen 
gewapend conflict op te pakken. Nederland is een klein land met een open 
samenleving dat andere landen nodig heeft. We zijn ingericht op contact met de 
rest van de wereld en we proberen die wereld actief vorm te geven. Laten we in 
eigen land het goede voorbeeld geven.
Dr. Ir. Melanie Peters
Voorzitter adviesraad
Lid Nederlandse Unesco Commissie
Directeur Rathenau Instituut
3

Inhoud
Voorwoord 2
Samenvatting 6
Testimonial: Sabine Gimbrère, gemeente Amsterdam 11
Inleiding 12
Testimonial: Diewert Berben, gemeente Breda 17
A. Juridische analyse 18
Bevindingen juridische analyse 18
Het Haags Verdrag van 1954, het Eerste en Tweede Protocol  19
Maatregelen vanuit het Haags Verdrag en Tweede Protocol 22
Testimonial: Boris van der Ham, Stichting Werelderfgoed Nederland 25
Erfgoed en gewapend conflict in Nederlandse wetgeving  29
Testimonial: Karel Loeff, Erfgoedvereniging Heemschut 31
Testimonial: Sneška Quaedvlieg-Mihailović, Europa Nostra 37
B. Praktijkanalyse 39
Bevindingen praktijkanalyse 39
Erfgoed en gewapend conflict in Nederlands beleid 40
Testimonial: Annemiek Dorland, brandweer Amsterdam-Amstelland 43
Testimonial: Marijke Brouwer, Kasteel Huis Bergh in ‘s-Heerenberg 49
Toepassing internationaal kenteken (het blauw‑ witte schildje) 50
Dreiging gewapend conflict anno 2020 in Nederland 53
Testimonial: Marcel Ras, Netwerk Digitaal Erfgoed 55
C. Aanbevelingen 57
Voeg de daad bij het woord 57
Tot slot 59
De Nederlandse Unesco Commissie 60
Leden adviesraad 61
Noten en referenties 64
Colofon 70
Disclaimer 71

Het advies bevat een juridische analyse en een analyse van de praktijk. 
Hieruit volgen aanbevelingen. Deze zijn in de eerste instantie gericht op de 
overheid, en in het bijzonder op het ministerie van Onderwijs, Cultuur en 
Wetenschap en twee OCW‑ diensten: de Rijksdienst voor het Cultureel Erfgoed 
en de Inspectie Overheidsinformatie en Erfgoed. Het kunnen treffen van 
beschermingsmaatregelen op lokaal niveau vereist betrokkenheid van gemeenten, 
provincies, erfgoedbeheerders en veiligheidsregio’s. De aanbevelingen richten zich 
dus ook op deze partijen.
De analyse 
Uit de analyse van de Nederlandse Unesco Commissie blijkt dat binnen de 
rijksoverheid de bescherming van cultureel erfgoed tegen de voorzienbare 
gevolgen van gewapend conflict onvoldoende prioriteit heeft. De Commissie 
constateert dat het ontbreekt aan concrete implementatie van het Haags Verdrag 
en de bijhorende protocollen. Verder krijgt de bescherming van erfgoed in 
crisissituaties onvoldoende aandacht in het landelijke en regionale beleid op het 
gebied van veiligheid, maar ook in het erfgoedbeleid. Een voorbeeld hiervan is 
toezicht op het gebruik van het blauw‑ witte schildje, het internationale kenteken 
voor belangwekkend erfgoed dat in oorlogstijd ontzien moet worden. Het is aan 
overheidsinstanties om te bepalen welk erfgoed onder de werking van het verdrag 
valt. Maar in Nederland is onduidelijk waarom bepaalde gebouwen en collecties 
een schildje hebben – en andere juist niet. Uit een eerste evaluatie van het register 
met cultuurgoederen die onder het verdrag vallen, blijkt dat cruciale gebouwen 
en collecties niet op de lijst staan. Dat geldt bijvoorbeeld voor werelderfgoed de 
Van Nellefabriek in Rotterdam, het depot van het Rijksmuseum in Lelystad en 
het Nationaal Archief in Den Haag. De Unesco Commissie vindt dat dit beter kan 
en moet.
De overheid bepaalt zoals gezegd welke cultuurgoederen belangwekkend zijn. 
Het daadwerkelijke beheer en behoud van dit erfgoed ligt bij de beheerders 
en eigenaren. Zij zijn vrijwel volledig verantwoordelijk voor het nemen van 
beschermingsmaatregelen. Dit is in de praktijk echter niet vanzelfsprekend. Het 
ontbreekt hen vaak aan capaciteit, expertise en middelen. Tegelijkertijd worden 
veiligheidsregio’s en hulpdiensten niet vanzelfsprekend voorzien van informatie 
over erfgoed in hun werkgebied, terwijl dit wel bijdraagt aan doelmatig optreden in 
een noodsituatie.
Het Unesco‑ verdrag en de bijhorende protocollen bieden (juridische) handvatten 
om op een structurele manier belangwekkende monumenten en collecties in 
crisissituaties te beschermen. Nederland erkent dit in internationaal verband. Die 
inzet zien we graag ook terug binnen Nederland, waar net zo goed een noodzaak 
en relevantie is. 
Daarnaast biedt het verdrag kansen om cultureel erfgoed sterker te verankeren 
in het veiligheidsbeleid. De komst van de Omgevingswet ziet de Commissie 
als belangrijk momentum om te reflecteren op actuele risico’s en regionale 
beschermingsmechanismen voor cultureel erfgoed. 
7

4. Stel orde op zaken
Voldoe aan de rapportageplicht naar Unesco over de nationale implementatie 
en stel orde op zaken in het nationale register van cultuurgoederen met een 
internationaal kenteken, oftewel het blauw‑ witte schildje. Bijvoorbeeld door het 
instellen van een commissie die de huidige toekenning van schildjes herijkt. 
Vanwege de herkenbaarheid van het schildje, kan het beeldmerk veel effectiever 
worden ingezet, bijvoorbeeld bij crisissituaties. Op voorwaarde dat de registratie 
en coördinatie op orde zijn. 
5. Zorg voor breed draagvlak en structurele samenwerking
Stuur aan op betere en coherente verankering van de bescherming van cultureel 
erfgoed in de regionale risicoprofielen en beleid over omgevingsveiligheid. 
Dit vereist de inzet van de minister van Onderwijs, Cultuur en Wetenschap en 
een samenwerking met het ministerie van Veiligheid en Justitie. Vergroot bij 
provincies, gemeenten en veiligheidsregio’s de kennis over het verdrag en de 
afgesproken beschermingsmaatregelen. Stimuleer de ontwikkeling van lokale 
preventienetwerken en andere burgerinitiatieven om erfgoed bij een crisissituatie 
veilig te stellen.
9

Testimonial:  
Sabine Gimbrère  
hoofd Internationale betrekkingen  
bij de gemeente Amsterdam
‘Twintig jaar geleden was ik vanuit het ministerie van OCW nauw betrokken bij 
de totstandkoming van het Tweede Protocol bij het Haags Verdrag van 1954. 
Nederland speelde daarin een actieve rol, gemotiveerd door de Balkanoorlog en 
omdat ons land hoeder wil zijn van het internationaal recht. Ontegenzeggelijk 
leveren we daar nog altijd een belangrijke bijdrage aan. Maar hier gebeurt wat 
je vaker over Nederland hoort: we wijzen met het vingertje naar anderen en 
hebben onze eigen zaken onvoldoende op orde. Belangengroeperingen kunnen 
de overheid daar nadrukkelijker op wijzen, zoals in de milieudiscussie gebeurt. 
Het lastige is dat de erfgoedsector versnipperd opereert, dat maakt het moeilijk 
de handen ineen te slaan. 
Je wilt als overheid niet van incident naar incident gaan en pas ingrijpen als het te 
laat is. Daarvoor is een visie nodig. Zo luidde een van de belangrijkste conclusies 
van de Commissie Pechtold, waarvan ik lid was, in haar advies over de Erfgoedwet, 
en in het bijzonder over kunstvoorwerpen van nationaal belang in particulier bezit. 
Er is een breed maatschappelijk debat nodig én draagvlak, want de overheid – 
zo staat het in alle verdragen – moet zorgen dat mensen in de samenleving hun 
verantwoordelijkheid nemen. Daar zijn ze ook zeker toe bereid.
Het register van het Haags Verdrag wordt al jaren niet bijgehouden. Het is een 
juridische verplichting waar iedere lidstaat, ook Nederland, aan moet voldoen. 
Beleid en visie ontbreken; precies die woorden hebben we gebruikt in het advies 
van de Pechtold‑ Commissie. De titel, ‘Van terughoudend naar betrokken’, legt 
een directe parallel naar het Haags Verdrag. De minister heeft aangegeven dat ze 
het advies ter harte neemt. Het zou mooi zijn als ze in haar erfgoedvisie ook de 
uitvoering van de verdragen meeneemt. 
Het register moet zowel inhoudelijk kloppen als digitaal toegankelijk zijn. Op de lijst 
horen gebouwen en collecties te staan die beschermenswaardig zijn, daarvoor 
is een inventarisatie nodig met redengevende beschrijvingen. Dat valt denk ik vrij 
snel te organiseren. In de erfgoedsector vind je genoeg mensen die zich willen 
inzetten om, als ze het idee hebben dat er ook iets mee gebeurt, een nieuwe 
schwung te geven aan de invulling van de verdragen.’ 
11

gewapend conflict te beschermen. De training bood een uitgelezen kans om ook 
naar de Nederlandse praktijk te kijken. Samen met de provincie Noord‑ Brabant 
organiseerde de Nederlandse Unesco Commissie op 22 augustus 2018 een 
bijeenkomst met vertegenwoordigers uit de nationale en regionale erfgoed e‑ n 
veiligheidssector. De discussie schetste een zorgelijk beeld over de kwetsbaarheid 
van Nederlands cultureel erfgoed bij een grootschalige crisis. 
Ongevraagd advies
In 2019 bestond het Tweede Protocol bij het Haags Verdrag twintig jaar. Een 
logisch moment om te reflecteren op de bescherming van cultureel erfgoed in 
crisissituaties in Nederland, en in het bijzonder tegen de voorzienbare gevolgen 
van een gewapend conflict. 
De Nederlandse Unesco Commissie heeft als taak de Nederlandse overheid 
gevraagd en ongevraagd te adviseren over Unesco‑ aangelegenheden. In een 
brief aan de Tweede Kamer (31482, nr. 95) bevestigde voormalig minister 
van OCW Bussemaker nogmaals het belang van het Haags Verdrag en de 
bijhorende protocollen. Ze benadrukte de noodzaak om het verlies van erfgoed 
te voorkomen vóór, tijdens en na gewapende conflicten. Ondanks deze actieve 
inzet van Nederland in internationaal verband, signaleert de Nederlandse Unesco 
Commissie een passieve houding vanuit het Rijk als het gaat om de bescherming 
van cultureel erfgoed bij gewapend conflict in eigen land. 
De Commissie maakt zich zorgen over:
1. het gebrek aan actueel beleid en concrete maatregelen om gebouwen 
en collecties van nationale betekenis bij gewapend conflict adequaat te 
kunnen beschermen;
2. het gebrek aan kennis en bewustzijn over de internationale afspraken voor de 
bescherming van cultureel erfgoed tegen de voorzienbare gevolgen van een 
gewapend conflict. 
Toenmalig Commissievoorzitter Andrée van Es gaf in maart 2019 de opdracht 
hierover advies uit te brengen. Centraal in het advies staat de vraag:
Voldoen de in Nederland genomen preventieve maatregelen die belangrijk 
cultureel erfgoed veilig moeten stellen bij een gewapend conflict aan de 
internationale Unesco-afspraken omschreven in het Haags Verdrag van 1954 
en de bijhorende protocollen?
Dit advies richt zich op de implementatie van het verdrag binnen het Koninkrijk 
der Nederlanden en specifiek op Nederland. Het gaat niet in op bijdragen aan en 
militaire interventies van Nederland in buitenlandse oorlogen, zoals de recente 
betrokkenheid van ons land bij de strijd in Syrië, Irak en Mali. 
Onderzoeksmethoden
Het advies is tot stand gekomen op basis van een juridische analyse, een analyse 
van de praktijk, gesprekken en het raadplegen van overige bronnen. In de analyse 
is gekeken naar de bestaande beschermingsmechanismen (nationale wetgeving, 
13

Opbouw van het advies
Het advies bestaat uit drie onderdelen: 
Deel A bevat een juridische analyse en besteedt aandacht aan bestaande (inter)
nationale juridische kaders voor de bescherming van cultureel erfgoed bij 
gewapend conflict.
Deel B belicht de huidige implementatie van het Haags Verdrag van 1954 en de 
bijhorende protocollen in Nederland. De beleidskaders waar de bescherming van 
cultureel erfgoed (in)direct onder valt, worden toegelicht. Ook het gebruik van het 
blauw‑ witte schildje komt aan bod. 
Deel C geeft aanbevelingen aan het ministerie van Onderwijs, Cultuur en 
Wetenschap om cultureel erfgoed van nationaal belang beter te kunnen 
waarborgen bij dreiging van gewapend conflict, vanuit de boodschap ‘voeg de 
daad bij het woord’.
15

Testimonial:  
Diewert Berben  
adviseur erfgoed bij de gemeente Breda
‘Breda was een lokale partner tijdens de internationale training ‘First Aid to Cultural 
Heritage in Times of Crisis’, die in 2018 in Nederland is gehouden. Daarin zag ik 
worst case scenario’s voorbijkomen, waardoor ik me afvroeg of wij voldoende 
bezig zijn met beschermen. Navraag maakte duidelijk dat in de collectieve 
rampenbestrijding erfgoed nauwelijks aan bod komt. Door de training leerde ik dat 
wat je in de primaire fase doet, veel uitmaakt voor wat je later kunt redden. Bij de 
brand in de Notre‑ Dame zijn dankzij adequaat handelen kunstschatten bewaard 
gebleven. In Breda weet de brandweer dat de Grote Kerk en het kasteel belangrijk 
zijn, andere waardevolle gebouwen of collecties staan niet op het netvlies.
We willen meer doen om erfgoed te beschermen en volgens de hulpdiensten kan 
dat, mits de verantwoordelijkheden duidelijk vastliggen. Nu hangt de bescherming 
te veel af van enthousiastelingen. Bij bedreiging van een toonaangevend erfgoed 
moet via de GRIP‑ structuur direct helder zijn wie wat kan doen. Dat is niet 
geregeld, dus denk ik niet dat ik bij brand in de Grote Kerk onder het politielint 
door mag.
Het toekennen van blauw‑ witte schildjes is een taak van de Rijksdienst voor 
Cultureel Erfgoed. Dat gebeurde destijds vrij willekeurig. Tegenwoordig zijn er 
objectievere waarderingssystemen, toch bestaat er nog altijd geen coherent 
geheel van wat we belangrijk vinden om bij incidenten te beschermen. De schildjes 
in Breda weerspiegelen niet de identiteit van onze stad. Diverse gebouwen hebben 
er ten onrechte een, terwijl het bijvoorbeeld bij de koepelgevangenis – die wél van 
groot cultuur‑ historisch belang is – ontbreekt. Als ik dat wil aanpassen loop ik vast 
omdat niemand er werkelijk over gaat.
Ik ben zelf met de brandweer in gesprek en probeer op beleidsniveau dingen voor 
elkaar te krijgen. Ik geloof wel dat we voldoende mensen en middelen hebben 
om in actie te komen bij een calamiteit. Binnenkort maken we een selectie van 
gebouwen voor de brandweer om extra op in te zetten. Dat is snel voor elkaar, we 
kennen uiteraard ons toperfgoed, dat zal in andere gemeenten ook zo zijn. Daarom 
denk ik dat het opschonen van het register om een meer evenwichtige collectie te 
realiseren geen kostbare, intensieve operatie hoeft te zijn. Ook het vastleggen van 
verantwoordelijkheden lijkt me geen probleem. In Breda kunnen we erfgoedbeleid 
over verschillende collega’s verdelen, in een kleinere gemeente met een halve fte 
voor monumenten is daar geen tijd voor. Daar zie ik nog wel een knelpunt.’
17

IV. Artikel 3 van het verdrag en artikel 5 van het Tweede Protocol verwijzen 
naar het nemen van beschermingsmaatregelen in vredestijd, waaronder 
het opstellen van een nationale inventaris. Unesco geeft een generieke 
definitie van culturele goederen, maar bepaalt niet wat op nationaal niveau 
onder beschermd erfgoed valt. Verdragsstaten worden aangemoedigd om 
de inventaris regelmatig te actualiseren. Het Nederlandse register is echter 
gedateerd en incompleet;
V. Van partijen bij het Tweede Protocol wordt verwacht dat ze zich continu 
inspannen om het bewustzijn m.b.t. de betekenis en eerbiediging van het 
blauw‑ witte schildje te vergroten. Dat vereist een structurele investering in 
bewustwordingscampagnes en onderwijsprogramma’s;
VI. Het Haags Verdrag van 1954 en Tweede Protocol gelden voor Nederland 
en de speciale gemeenten Bonaire, Sint‑ Eustatius en Saba. Volgens de 
informatie op de website van Unesco is het verdrag niet van toepassing op 
Aruba, Curaçao en Sint‑ Maarten.
Het Haags Verdrag van 1954, 
het Eerste en Tweede Protocol 
In de juridische analyse is allereerst gekeken naar de bescherming van cultureel 
erfgoed in het Haags Verdrag van 1954, het Eerste en Tweede Protocol. 
Het Haags Verdrag van 1954 en het Eerste Protocol
Het Verdrag inzake de bescherming van culturele goederen in geval van een 
gewapend conflict , oftewel het Haags Verdrag van 1954, belichaamt de 
kerngedachte van Unesco. De bescherming van cultureel erfgoed is van 
belang voor alle volkeren ter wereld en het is om die reden belangrijk hiervoor 
internationale richtlijnen vast te stellen. Vandaag de dag is dit verdrag nog steeds 
het enige, en daarmee belangrijkste internationale instrument dat volledig gewijd 
is aan de bescherming van cultureel erfgoed in oorlogstijd. Inmiddels hebben 133 
landen zich hieraan gecommitteerd, zij zijn daarmee verdragsstaat geworden. Het 
verdrag is oud, maar wordt nog altijd als relevant gezien, ook in het licht van de 
veranderende aard van oorlogsvoering.
De volgende woorden uit de preambule van het verdrag genieten wereldwijd 
bekendheid: ‘Damage to cultural property belonging to any people whatsoever 
means damage to the cultural heritage of all mankind, since each people makes 
its contribution to the culture of the world’. Het verdrag draagt het principe uit dat 
het toebrengen van schade aan cultureel erfgoed, ongeacht aan welk volk het 
toebehoort, afbreuk doet aan het erfgoed van de hele wereld. Dit principe komt 
terug in latere Unesco‑ verdragen, zoals het Werelderfgoedverdrag, met inmiddels 
191 verdragsstaten.3 De internationale gemeenschap hecht waarde aan de 
bescherming van cultureel erfgoed voor huidige en toekomstige generaties. Dit 
blijkt uit de verontwaardigde reacties wereldwijd op de moedwillige vernietiging 
van erfgoed in recente gewapende conflicten. Ook de brand in de Notre-Dame, wat 
weliswaar een ongeluk was, leidde tot veel beroering. 
19

Het Tweede Protocol
Volgend op de gebeurtenissen tijdens de Balkanoorlogen in de jaren negentig, 
waarin opnieuw veel erfgoed verloren ging, is het verdrag in 1999 uitgebreid 
met het Tweede Protocol. Hierin liggen de verplichtingen van de verdragsstaten 
meer in detail vast en zijn ook afspraken opgenomen over rechtsvervolging. 
Begin 2020 hebben 82 landen het Tweede Protocol ondertekend. Het Tweede 
Protocol is toegevoegd aan het Haags Verdrag om de regels te moderniseren in 
verband met het veranderde karakter van gewapende conflicten. Het protocol 
bevat ook concrete richtlijnen voor het vaststellen van individuele strafrechtelijke 
aansprakelijkheid bij aanvallen op beschermd cultureel erfgoed. Het specificeert 
sancties die landen hiervoor kunnen opleggen.9 Verder creëert het protocol een 
monitoringsmechanisme in de vorm van het Comité voor de bescherming van 
cultuurgoederen bij een gewapend conflict, dat als taak heeft toezicht te houden 
op de verdragsstaten.10 Nederland zat van 2008 tot 2012 in dit comité. Het Tweede 
Protocol introduceert ‘enhanced protection’, een additionele beschermde status 
voor erfgoed van groot belang voor de mensheid, en een bijhorende lijst.
VN Veiligheidsraad resolutie 2347 
In maart 2017 nam de Veiligheidsraad van de Verenigde Naties voor het eerst 
een besluit volledig gewijd aan de bescherming van erfgoed in conflictgebieden. 
Het besluit werd unaniem aangenomen, wat de internationale erkenning van het 
belang van de bescherming van erfgoed voor vrede en veiligheid weerspiegelt. 
Het besluit verwijst naar het Haags Verdrag van 1954 en moedigt lidstaten aan 
preventieve maatregelen te nemen om cultuurgoederen van nationale betekenis in 
de context van gewapend conflict te kunnen beschermen, zoals het introduceren 
en verbeteren van nationale inventarisatielijsten die makkelijk raadpleegbaar zijn.11 
Speciale aandacht gaat uit naar de rol van terroristische groepen bij de vernietiging 
en smokkel van cultuurgoederen. Daarmee illustreert het besluit het veranderende 
karakter van gewapend conflict naar meer hybride conflictvoering. 12 
Relevantie Haags Verdrag bij rampen
De afgelopen jaren breidde Unesco haar werkzaamheden rond de bescherming 
van cultuur uit van conflict naar crisissituaties. Er is in toenemende mate aandacht 
voor disaster preparedness en erfgoed. In 2015 nam de Algemene Vergadering 
van Unesco de Strategy for the Reinforcement of Unesco’s Action for the Protection 
of Culture and the Promotion of Cultural Pluralism in the Event of Armed Conflict 
aan. Volgend op een aantal zeer verwoestende aardbevingen en orkanen in 
Mexico en het Caribisch gebied werd in november 2017 een addendum aan de 
strategie toegevoegd over noodsituaties veroorzaakt door natuurlijke en door 
de mens veroorzaakte rampen. Het addendum biedt Unesco de mogelijkheid 
cultureel erfgoed beter te kunnen beschermen tegen de impact van rampen. In het 
addendum staat: 
De uitdagingen van de groeiende impact van rampen op de cultuur worden nog 
verergerd door een gewapend conflict. Er is inderdaad erkend dat gewapende 
conflicten en rampen vaak op elkaar inwerken en elkaar versterken, en dat hun 
samengaan vreedzame en duurzame ontwikkeling ondermijnt en inspanningen 
om veerkracht op te bouwen belemmert.13
21

conflict. Voor zover bekend zijn er nog geen nationale rapporten door landen 
ingediend voor de cyclus 2017‑2020. 21
Bestraffing moedwillige vernietiging
De moedwillige vernietiging van cultureel erfgoed is een oorlogsmisdrijf en kan 
onder bepaalde omstandigheden ook een misdrijf tegen de menselijkheid zijn. Dit 
ligt vast in het internationaal humanitair recht en het internationaal strafrecht.22 
Verder moeten verdragsstaten maatregelen treffen om de strafbaarheid van 
moedwillige vernietiging te regelen in het nationaal recht; in Nederland wordt dit 
geregeld in de Wet Internationale Misdrijven.23 
Zowel het Internationaal Strafhof als het Joegoslaviëtribunaal in Den Haag hebben 
individuen schuldig bevonden aan de vernietiging van erfgoed in voormalig 
Joegoslavië en Mali.24 Van belang hierbij is dat het Joegoslaviëtribunaal rekening 
heeft gehouden met het tonen van Unesco‑ emblemen, waaronder het blauw‑ witte 
schildje, als bewijs dat de verdachte zich bewust was van de beschermde status 
van het erfgoed. De opzettelijke vernietiging van erfgoed was een van de redenen 
waarom er volgens het tribunaal sprake was van een oorlogsmisdrijf.25 
Militaire maatregelen 
Al in vredestijd moeten nationale strijdkrachten in hun reglementen of instructies 
regels opnemen om de naleving van het Haags Verdrag van 1954 en de bijhorende 
protocollen te verzekeren. Nationale strijdkrachten moeten respect voor cultuur 
en culturele goederen genereren door het aanstellen van deskundig personeel 
dat belast is met de bescherming van culturele goederen. Bij de Nederlandse 
Krijgsmacht is de Sectie Cultuurhistorische Achtergronden & Informatie (Sectie 
CAI) van de Koninklijke Landmacht met die taak belast. De werkzaamheden van de 
sectie komen rechtstreeks voort uit de bepalingen van het verdrag.26
De bescherming van cultureel erfgoed en de implementatie van het Haags 
Verdrag van 1954 maken deel uit van het curriculum van de basisopleiding van 
militairen. Het verdrag komt aan bod tijdens de Missie Gerichte Opleiding die alle 
militairen voorafgaand aan hun inzet in het operatiegebied moeten volgen. Leden 
van de Sectie CAI treden tevens op als cultuurbeschermingsofficier. Zij kunnen 
tijdens een calamiteit optreden als liaison tussen de civiele cultuurorganisaties en 
militaire staven. Bovendien adviseren ze militaire commandanten over de inzet van 
militaire middelen en materieel bij het veiligstellen van cultureel erfgoed. 
Naast Nederland houden ook andere landen in meer of mindere mate rekening 
met cultureel erfgoed tijdens militaire operaties. Het Haags Verdrag heeft geleid 
tot concrete bescherming in recente conflictzones, bijvoorbeeld via het gebruik 
van no-strike lists door de NAVO in Libië op basis van culturele inventarissen, in 
samenwerking met de U.S. Committee of the Blue Shield.27 Hoewel het moeilijk 
is één lijn te trekken tussen de inventarisatie en succesvolle bescherming van 
erfgoed in recente conflicten, concludeerde Unesco in 2018 dat bijvoorbeeld 
Syrië, Libanon en de Verenigde Staten wel degelijk maatregelen hebben getroffen 
om cultureel erfgoed te beschermen. Zo gaven deze landen trainingen aan hun 
krijgsmacht en politie, en haalden zij erfgoed weg uit conflictzones. 28
23

Testimonial: 
Boris van der Ham  
voorzitter Stichting 
Werelderfgoed Nederland
‘Het is zinvol om in vredestijd de bescherming van erfgoederen te regelen, voor het 
geval zich een conflict of calamiteit voordoet. In Nederland hebben we gelukkig al 
decennia geen oorlog meegemaakt. Maar als ik tijdens internationale conferenties 
hoor over moedwillige vernietiging, besef ik dat oorlogsgeweld – tegen mensen én 
iconische objecten – op bepaalde plekken in de wereld aan de orde van de dag is.
In het onverhoopte geval dat hier iemand erfgoed wil vernietigen, is het kwaad snel 
geschied. Het gaat veelal om relatief kwetsbare bouwwerken en kunstcollecties. 
Je kunt je afvragen of die voldoende zijn opgetekend, zodat we ze als het nodig is 
kunnen restaureren of herbouwen. Onze stichting is minder nauw betrokken bij het 
dagelijks beheer van erfgoederen. Toch ben ik me ervan bewust dat het blauw‑
witte schildje symbool staat voor de bescherming ervan. Daarom vind ik het nuttig 
dat het aandacht krijgt.
Voor Nederland gelden dezelfde regels als voor andere Unesco‑ lidstaten. Hoewel 
het ook hier moeite kost erfgoed in stand te houden, hebben wij als welvarend, 
veilig land naar mijn idee een extra verantwoordelijkheid om te voldoen aan het 
Haags Verdrag van 1954. In die zin hebben we een voorbeeldfunctie – als wij de 
eisen al niet serieus nemen, welk land dan wel?’
25

een afbeelding van het schildje toegestaan, als dat volgens de regels gebeurt.34 
Dit kan van nut zijn bij een gewapend conflict, wanneer een object bijvoorbeeld 
wordt geëvacueerd. In dergelijke situaties kunnen voertuigen, tijdelijke opslag‑
ruimtes en/of kisten voor transport worden gemarkeerd, vergelijkbaar met 
het Rode Kruissymbool. 
Uit gesprekken met onder meer Blue Shield Nederland en de Koninklijke 
Landmacht blijkt dat dit in de praktijk ook gebeurt. Tegelijkertijd staat de 
effectiviteit van een fysiek schildje in het licht van moderne oorlogsvoering ter 
discussie. Het is raadzaam dat overheden onderzoek doen naar het gebruik van 
digitale middelen om erfgoed te kunnen registeren en markeren. Dit was een 
van de conclusies van een internationale paneldiscussie die de Nederlandse 
Unesco Commissie organiseerde met het lectoraat Multilevel Regulation 
binnen de Haagse Hogeschool in het kader van het twintigjarig bestaan van het 
Tweede Protocol.35
Onjuist gebruik van het blauw-witte schildje
Hoewel verdragsstaten het schildje niet hoeven te gebruiken, wordt wel verwacht 
dat ze misbruik en onjuist gebruik tegengaan. Het is verboden volgens het Haags 
Verdrag en Tweede Protocol om een bewuste aanval te plegen op beschermd 
erfgoed opgenomen in het register. Hierbij geldt dat er geen sprake is van 
militaire noodzaak volgens het internationaal oorlogsrecht.36 Ook moet personeel 
betrokken bij de bescherming van dit erfgoed worden gerespecteerd.37 
In het verdrag staat omschreven hoe het blauw‑ witte schildje gebruikt mag 
worden. Het is verboden om tijdens een conflict het embleem te misbruiken 
of gebruik te maken van een schildje dat erop lijkt.38 Daarnaast mag het 
embleem niet geplaatst worden op een onroerend goed tenzij er tegelijkertijd 
een ‘machtiging is aangebracht, behoorlijk gedateerd en ondertekend door de 
bevoegde autoriteit van de Hoge Verdragsluitende Partij’.39 Dat vereist in de 
praktijk dat de administratie rondom de afgifte en het mogen tonen van het 
kenteken op orde moet zijn. 
Misbruik is ook verboden onder het internationaal humanitair recht, oftewel 
oorlogsrecht. Het Eerste Aanvullende Protocol bij de Verdragen van Genève 
verbiedt het bewust misbruiken van beschermde emblemen, waaronder het 
blauw‑ witte schildje.40 Het Internationaal Comité van het Rode Kruis erkent deze 
regels als gewoonterecht dat geldt in zowel internationale als binnenlandse 
gewapende conflicten. Het definieert ‘ improper use’ als ‘enig gebruik anders dan 
dat waarvoor deze emblemen waren bedoeld, namelijk de identificatie van de 
betreffende objecten, zones, locaties en kampen’.41
Bewustwording internationale kenteken
In de richtlijnen bij het Tweede Protocol wordt het gebruik van het internationale 
kenteken (blauw‑ witte schildje) verder toegelicht. Daarin staat onder meer dat 
partijen bij het Haags Verdrag zich moeten inspannen om het bewustzijn en de 
eerbiediging van het embleem op nationaal en internationaal niveau te vergroten. 
Dit is niet alleen van toepassing in tijden van gewapend conflict, maar ook in 
27

Erfgoed en gewapend conifl ct in 
Nederlandse wetgeving 
Het Haags Verdrag van 1954 en de bijhorende protocollen behoren tot het 
internationaal publiekrecht. Zij beschrijven de regels die gelden tussen staten 
onderling tijdens een gewapend conflict. Daarnaast bevatten zij verplichtingen die 
geldig zijn op het grondgebied van iedere lidstaat tijdens vredestijd. Het verdrag 
biedt ruimte aan individuele lidstaten om op passende wijze het verdrag tot uiting 
te laten komen in de nationale rechtsorde of nationaal erfgoedbeleid. 
In de volgende analyse is gekeken hoe de eerder genoemde verplichtingen en 
maatregelen hun reflectie vinden in de huidige Nederlandse wetgeving. Dit betreft 
een korte schets van de bestaande wetgeving en geen uitputtende analyse. 
Specifiek is gekeken naar de:
• Erfgoedwet
• Omgevingswet
• Archiefwet
• Wet veiligheidsregio’s 
• Toepassing Haags Verdrag op Caribisch Nederland
Hoe de bepalingen zich verhouden tot het daadwerkelijke overheidsbeleid, komt 
aan bod in deel B van dit adviesrapport. 
Erfgoedwet
De Erfgoedwet bevat regels over de omgang met vier vormen van 
cultureel erfgoed in Nederland: cultuurgoederen en verzamelingen (kunst), 
rijksmonumenten, ensembles (combinaties van rijksmonumenten en kunst) 
en archeologische vondsten (overigens kan zo’n archeologische vondst 
ook een cultuurgoed zijn).45 In deze wet zijn verschillende eerdere wetten en 
regels samengegaan. Sinds 2016 vervangt de Erfgoedwet de volgende wetten 
en regelingen:46
• Monumentenwet 1988
• Wet verzelfstandiging rijksmuseale diensten
• Wet tot behoud van cultuurbezit
• Wet tot teruggave cultuurgoederen uit bezet gebied
• Uitvoeringswet Unesco‑ verdrag 1970 over onrechtmatige invoer, uitvoer of 
eigendomsoverdracht van cultuurgoederen
• Regeling materieel beheer museale voorwerpen
De wet richt zich op de bescherming van erfgoed van nationaal belang in 
algemene zin. Het schrijft voor hoe met dit erfgoed wordt omgegaan, wie welke 
verantwoordelijkheden heeft en hoe het toezicht plaatsvindt. 
Teruggave cultuurgoederen uit bezet gebied
Een aantal internationale afspraken die voortvloeien uit het Haags Verdrag en 
de bijhorende protocollen zijn terug te vinden in de Erfgoedwet, bijvoorbeeld 
over de inbewaringneming en instelling van een vordering tot teruggave van 
29

Testimonial:  
Karel Loeff  
directeur van  
Erfgoedvereniging Heemschut
‘De formele tekst van het Haags Verdrag van 1954 kende ik tot voor kort niet, wel 
wist ik dat het blauw‑ witte schildje staat voor behoud van cultureel erfgoed in 
tijden van oorlog en dreiging. Het verdrag schrijft voor dat lidstaten in vredestijd 
de culturele erfgoederen op hun grondgebied veiligstellen. De Nederlandse staat 
is in ons land eindverantwoordelijk. Natuurlijk ligt de uitvoering grotendeels bij 
de beheerders, maar Den Haag moet afspraken vastleggen en monitoren of die 
wordt nageleefd.
Ik vraag me af of erfgoedbeheerders voldoende capaciteit hebben om 
beschermingsmaatregelen te treffen. Er is denk ik nog een slag te maken. 
Je zou mensen uit de maatschappij kunnen rekruteren die onder leiding van de 
verantwoordelijken bij calamiteiten in actie komen. Zie het als een actuele vorm 
van burgerondersteuning die ook voor het verbreden van draagvlak voor erfgoed 
interessant kan zijn. Misschien is het iets voor leden van de vrijwillige brandweer, 
zij zijn vaak als eerste ter plekke. Bij rampen ging dat ook zo: groepen burgers 
ontfermden zich over kunstschatten. Vandaag de dag is de bescherming van 
erfgoed losgezongen van de maatschappij; de noodzaak wordt niet gevoeld. 
Veiligheidsregio’s hebben als eerste prioriteit mensen redden, de brandweer laat 
monumenten soms gecontroleerd uitbranden in plaats van actief verdere schade 
te voorkomen. Dat zijn zwarte perspectieven.
De bescherming van erfgoed bij een gewapend conflict is formeel misschien 
verankerd in de wet, in de praktijk schieten beleid en capaciteit tekort. 
Toegegeven, oorlog lijkt in ons land de ver‑ van‑ mijn‑ bed show. Toch vind ik 
het naïef om te denken dat het niet meer kán gebeuren. Er zal ooit weer een 
calamiteit komen, waarschijnlijk anders dan in de laatste wereldoorlogen, en 
die zal erfgoed zeker raken. De vraag is of we voldoende zijn voorbereid. Het 
antwoord is wat mij betreft: nee.
In regionale veiligheidsplannen gaat het nauwelijks over cultureel erfgoed. 
Er wordt gesuggereerd dat gemeenteraden het moeten agenderen. Ik ben zelf 
gemeenteraadslid en weet dat het geen aandachtspunt is, terwijl ik liefhebber 
ben van erfgoed. De raad weet niet dat als zij er niks over zegt, erfgoed buiten de 
plannen van de veiligheidsregio blijft. Er is nog heel wat missiewerk te verrichten 
om het onder de aandacht te krijgen van hulp‑ , veiligheidsdiensten en het leger. Dat 
begint met erkenning door het ministerie dat erfgoed een belangrijk onderwerp is.
31

Onroerend erfgoed
Regels over het beheer van onroerend cultureel erfgoed waren voorheen terug te 
vinden in de Monumentenwet. Met de komst van de Erfgoedwet en de (nog in te 
voeren) Omgevingswet is dat veranderd. De minister besluit of een (archeologisch) 
monument van algemeen belang is vanwege zijn schoonheid, betekenis voor de 
wetenschap of cultuurhistorische waarde. Ze kan het om die reden aanwijzen 
als rijksmonument of ensemble.54 De minister moet hiervoor advies inwinnen bij 
het college van burgemeester en wethouders van de betreffende gemeente, of 
van gedeputeerde staten van de provincie wanneer het erfgoed zich buiten de 
bebouwde kom bevindt.55 
De minister houdt een register van de rijksmonumenten bij. De Erfgoedwet gaat in 
op de toewijzing van monumenten en vindplaatsen. Overigens vindt de aanwijzing 
van nieuwe rijksmonumenten slechts op zeer beperkte schaal plaats.56 
Tevens introduceert de wet een ‘expliciete instandhoudingsverplichting voor 
monumenten’.57 Dit betreft een aanvulling op artikel 11 van de Monumentenwet 
uit 1988. Dit is opgenomen in hoofdstuk 9 van de Erfgoedwet betreffende 
het overgangsrecht, totdat de Omgevingswet van kracht is.58 In lijn met de 
Monumentenwet blijft het verboden een beschermd monument te beschadigen 
of te vernielen, of in afwijking van een vergunning te slopen, verstoren of 
verplaatsen. Deze bepaling is dus ook van toepassing bij moedwillige aanvallen 
op cultureel erfgoed of beschadiging door extreem geweld. Bovendien moet het 
onderhoud zodanig zijn dat behoud van het monument is gewaarborgd.59 Als 
een eigenaar het rijksmonument onvoldoende onderhoudt waardoor het behoud 
in het geding komt, kan het college van burgemeester en wethouders van de 
betreffende gemeente ‘na vooraanschrijving een handhavingsbesluit nemen 
door het opleggen van een last onder bestuursdwang of last onder dwangsom’.60 
Deze instandhoudingsplicht kan afhankelijk van de erfgoedverordening van een 
gemeente ook voor gemeentelijke monumenten gelden.61 
Archiefwet
Het Haags Verdrag van 1954 en de bijhorende protocollen besteden behalve aan 
gebouwen en museale collecties ook aandacht aan archieven en bibliotheken. 
Deze zijn juist in tijden van gewapend conflict kwetsbaar vanwege de omvang van 
de collecties en de schadegevoeligheid bij brand, wateroverlast of klimatologische 
veranderingen. Archieven en bibliotheken zijn bovendien extra kwetsbaar 
vanwege de militaire, historische, politieke, culturele en religieuze betekenis van 
de collecties. Tijdens de Eerste en Tweede Wereldoorlog, maar ook de afgelopen 
decennia in onder meer voormalig Joegoslavië en Irak, raakten archieven en 
bibliotheken ernstig beschadigd door oorlogsgeweld. 
In Nederland is het beheer en de toegang van overheidsarchieven geregeld in de 
Archiefwet uit 1995. De Archiefwet schrijft voor dat de overheid haar informatie 
op een goede manier bewaart. Dat is van belang voor de bedrijfsvoering van de 
overheid zelf, maar ook voor publieke verantwoording, rechtsvinding en vanuit 
cultuur‑ historisch perspectief.62 De Archiefwet is een wet op hoofdlijnen. De 
uitwerking ligt vast in het Archiefbesluit (1995) en de Archiefregeling (2009). De 
wet geldt zowel voor het Rijk als voor provincies, waterschappen en gemeenten. 
33

staat onder meer dat het verboden is een rijksmonument te beschadigen of te 
vernielen, dan wel het moedwillig te verwaarlozen waardoor de instandhouding 
in het geding komt.71 Eigenaren van rijksmonumenten hebben dan ook een 
instandhoudingsplicht. Tot de Omgevingswet van kracht is gelden de regels 
voor beheer van rijksmonumenten uit de Monumentenwet van 1988 die zijn 
opgenomen in de huidige Erfgoedwet.72 
De Omgevingswet richt zich specifiek op activiteiten die gevolgen hebben 
of kunnen hebben voor de fysieke leefomgeving.73 Het bereiken en in stand 
houden van een veilige en gezonde fysieke leefomgeving is een van de 
maatschappelijke doelen van de wet. De wet verwijst niet expliciet naar de gevaren 
van gewapend conflict of het Haags Verdrag van 1954. Wel benoemt artikel 
20.7 de implementatie van internationaalrechtelijke verplichtingen, waaronder 
het Werelderfgoedverdrag en de richtlijn overstromingsrisico’s.74 De wet gaat 
nadrukkelijk in op beheersing van externe veiligheidsrisico’s, bijvoorbeeld in 
relatie tot gevaarlijke stoffen.75 De Omgevingswet kent daarom een nauwe 
verbondenheid met de Wet veiligheidsregio’s.
Wet veiligheidsregio’s
Sinds 2010 is de Wet veiligheidsregio’s van kracht. Deze bevat bepalingen over 
de brandweerzorg, rampenbestrijding, crisisbeheersing en de geneeskundige 
hulpverlening. In de bepalingen zijn de taken van het bestuur van een 
veiligheidsregio geregeld, de organisatie van hulpdiensten, de samenwerking 
tussen regio’s bij materieelaanschaf en personeelsbeleid. Dit alles om een 
doelmatige, slagvaardige hulpverlening te waarborgen bij een crisis. De wet 
definieert een crisis als ‘een situatie waarin een vitaal belang van de samenleving 
is of dreigt te worden aangetast’.76 Onderscheid wordt gemaakt tussen de 
‘koude’ en ‘warme’ fase. Het is enerzijds gericht op het treffen van maatregelen 
en voorzieningen, inclusief de voorbereiding daarop, met het oog op een risico. 
Anderzijds gaat de wet over alle maatregelen en voorzieningen, inclusief 
voorbereidingen, om tijdens een crisis de openbare orde te kunnen handhaven. 
Het opstellen van een beleidsplan is een van te nemen maatregelen.77 Hierin legt 
het bestuur van een veiligheidsregio beleid vast voor vier jaar, mede op basis van 
het risicoprofiel. 78
Bij de totstandkoming van dit profiel wordt onder meer gekeken naar de risico’s 
voor vitale belangen. Daaronder vallen bijvoorbeeld territoriale, economische, 
ecologische en fysieke veiligheid, en sociale en politieke stabiliteit.79 De nationale 
veiligheid is in het geding als één of meer vitale belangen zo ernstig worden 
bedreigd dat dit mogelijk leidt tot ontwrichting van de samenleving.
Op nationaal niveau geldt cultureel erfgoed niet als vitaal belang, wel is het één van 
de thema’s in de nafase.80 Binnen Nederland is op regionaal niveau afgesproken 
de veiligheid van erfgoed wel mee te nemen in de impactanalyse. Dit staat in de 
‘Handreiking bij Regionaal Risicoprofiel’. 81 Veiligheidsregio’s zijn overigens niet 
verplicht de impact van geïnventariseerde risico’s voor de veiligheid van cultureel 
erfgoed te vertalen naar hun beleid.82 
35

Testimonial:  
Sneška Quaedvlieg‑
Mihailović  
secretaris‑ generaal van Europa Nostra
‘Europa Nostra is de stem van (maatschappelijke) organisaties die zich inzetten voor 
cultureel en natuurlijk erfgoed in Europa. Bij onze federatie zijn ngo’s, bedrijven, overheden 
en individuele deskundigen uit alle Europese landen aangesloten. Vanuit die rol zijn wij op 
de hoogte van internationale verdragen rond cultureel erfgoed. De Haagse Conventie 1954 
is verreweg de belangrijkste als het gaat over bedreiging door gewapend conflict. Helaas 
komt in Europa nog altijd oorlog voor. De burgeroorlogen in mijn vaderland, voormalig 
Joegoslavië, en het langlopende conflict op Cyprus zijn daar voorbeelden van. Daarom 
zijn we ook actief betrokken bij de bescherming van erfgoed in oorlogstijd.
In etnische conflicten wordt erfgoed vaak bewust vernietigd, omdat het de culturele 
identiteit van een groep of volk vertegenwoordigt. Juist dat type conflict is sterk in 
opkomst. Strijdende partijen zijn tegenwoordig eerder para‑ milities dan legers en zij 
trekken zich weinig aan van wetten. Terroristen willen ook met zo min mogelijk middelen 
maximale schade aanrichten en dan vormen belangrijke historische gebouwen en 
collecties een aantrekkelijk doelwit.
Ik kan me indenken dat voor Nederland het idee van een gewapend conflict nagenoeg 
onvoorstelbaar is. Mijn eigen ervaringen en de geopolitieke ontwikkelingen in de afgelopen 
jaren nopen echter tot alertheid. Zonder paniek te willen zaaien, ik maak me zorgen over 
toenemende haatspeeches, extremisme en radicalisering. Dat zijn bedreigingen voor 
vrede, op een andere manier dan de conflicten tussen nationale legers waarop de Haagse 
Conventie 1954 is gericht. Ik denk dan ook dat het verdrag moet geïnterpreteerd naar de 
huidige context en ontwikkelingen.
Het blauw‑ witte schildje is misschien een enigszins gedateerd middel voor het markeren 
van erfgoed. Aan de andere kant heeft het een symbolische waarde vanuit educatief 
oogpunt en kan het mensen verbinden in hun streven een gebouw of collectie te 
beschermen. Een embleem maakt ook duidelijk dat degene die erfgoed beschadigt 
internationale wetten overtreedt. Maar dan moeten we wel zorgen dat mensen weten 
wat het schildje betekent. Bovendien, in Nederland worden schildjes ook gebruikt voor 
rijksmonumenten en gemeentelijke monumenten. Dat is verwarrend.
De belangrijkste manier om erfgoed te beschermen is educatie, educatie, educatie. Hoe 
meer mensen van jongs af aan de waarde van erfgoed inzien, hoe groter de kans dat ze 
het willen behouden in plaats van vernietigen. Educatie is evenwel een zaak van lange 
adem. In praktische zin zijn nu ook plannen nodig die erfgoedbeheerders helpen de 
gevolgen van een aanslag of conflict te beperken. Daarbij denk ik aan algemene richtlijnen 
vanuit de rijksoverheid die op lokaal niveau worden ingevuld; dat is een belangrijke 
voorwaarde voor effectieve bescherming.’
37

B. Praktijkanalyse
Inleiding
Dit hoofdstuk schetst een beeld van de uitdagingen en kansen met betrekking tot 
de implementatie van het Haags Verdrag van 1954 en de bijhorende protocollen. 
Het belicht de belangrijkste kwesties die spelen bij een hedendaagse vertaling 
van het verdrag naar de praktijk. Specifieke aandacht gaat naar de implementatie 
van artikel 3 van het verdrag en artikel 5 van het Tweede Protocol voor het nemen 
van beschermingsmaatregelen in vredestijd, en in het bijzonder het opstellen van 
een nationaal register, het gebruik van het blauw‑ witte schildje, brandpreventie en 
evacuatieplannen. Dit hoofdstuk schetst het beleidskader, de betrokken partijen in 
de uitvoering en de belangrijkste kwesties. 
Bevindingen praktijkanalyse
Op basis van de praktijkanalyse constateert de Nederlandse Unesco Commissie 
het volgende: 
I. De implementatie in Nederland van het Haags Verdrag van 1954 en de 
bijhorende protocollen is niet op orde. De minister hecht belang aan de 
bescherming van cultureel erfgoed bij crisissituaties in de context van 
buitenlands beleid, maar dat vertaalt zich niet in nationaal beleid. 
II. Artikel 3 van het verdrag en artikel 5 van het Tweede Protocol verbinden 
landen aan het nemen van beschermingsmaatregelen in vredestijd. Het is 
onduidelijk welke acties en maatregelen de afgelopen decennia zijn genomen 
om cultureel erfgoed binnen het Koninkrijk der Nederlanden te kunnen 
beschermen bij een gewapend conflict. 
III. Het verdrag en de bijhorende protocollen bieden staten de vrijheid zelf te 
bepalen wat ze onder culturele goederen van nationale betekenis verstaan. 
Het Nederlandse register van erfgoed dat beschermd moet worden bij een 
gewapend conflict is niet representatief, de toekenningsgronden zijn veelal 
onbekend en de selectie is gedateerd. Hierdoor is een aantal regio’s binnen 
het Koninkrijk der Nederlanden niet of slechts minimaal vertegenwoordigd 
en zijn veel monumenten en collecties van nationaal belang van na 1900 niet 
opgenomen in het register. 
IV. Het ontbreekt in Nederland aan visie, (actief) beleid, een heldere taakverdeling 
onder de verantwoordelijke partijen en geoormerkte middelen voor de 
implementatie van het Haags Verdrag, in het bijzonder voor het nemen van 
beschermingsmaatregelen in vredestijd tegen de gevolgen van gewapend 
conflict. De zeer passieve houding van de overheid kan risicovol zijn, gezien 
de veranderingen in oorlogsvoering (terrorisme, cyberaanvallen). 
39

beschermingsmaatregelen voor cultuur erfgoed. Het ministerie werkt in 
internationale context samen met het ministerie van Buitenlandse Zaken. Het 
ministerie van Defensie draagt zorg voor het functioneren van de krijgsmacht. 
• De Rijksdienst voor het Cultureel Erfgoed (RCE) is een dienst van het 
ministerie van OCW en valt rechtstreeks onder verantwoordelijkheid van de 
minister. De dienst voert wet‑ en regelgeving, en erfgoedbeleid uit. Namens 
de minister wijst de RCE rijksmonumenten aan.89 Waar het verdrag verwijst 
naar de bevoegde nationale autoriteit, zal dat in Nederland in veel gevallen 
de RCE zijn. 
• Vanuit de Erfgoedwet is de Inspectie Overheidsinformatie en Erfgoed 
(voorheen de Erfgoedinspectie) aangewezen als toezichthouder. Ze ziet 
toe op de toegankelijkheid van overheidsinformatie en op grond van de 
Erfgoedwet op de zorgvuldige omgang met erfgoed. 
• Controle op de uitvoer van cultuurgoederen volgens de Erfgoedwet is een 
taak van de Belastingdienst/Douane. 
• De Eerste en Tweede Kamer hebben hun goedkeuring gegeven aan het 
Haags Verdrag van 1954 en de bijhorende protocollen. Zij vervullen een 
controlerende en wetgevende functie. 
• Provincies en gemeenten hebben een belangrijke rol in het behoud 
en beheer van erfgoed binnen hun gebiedsgrenzen. Op basis van 
hun erfgoedverordeningen hebben zij provinciale en gemeentelijke 
monumenten aangewezen. Ze zijn nauw betrokken bij de implementatie van 
de Omgevingswet. 
• Beheerders en eigenaren van cultureel erfgoed van nationaal of regionaal 
belang dragen de verantwoordelijkheid voor instandhouding in de dagelijkse 
praktijk. Veiligheidszorg hoort daar ook bij. 
• Veiligheidsregio’s zijn verantwoordelijk voor de brandweer, rampenbestrijding, 
crisisbeheersing en geneeskundige hulpverlening in hun werkgebied. 
Nederland telt in totaal 25 veiligheidsregio’s. Zij maken deel uit van de 
nationale crisisstructuur. Het bestuur bestaat uit alle burgemeesters in 
het werkgebied. 
• De Nederlandse Unesco Commissie is opgericht bij Koninklijk besluit. 
Ze heeft als kerntaken het vergroten van de zichtbaarheid van Unesco in 
Nederland en het adviseren van de Nederlandse overheid over Unesco‑
aangelegenheden. 
• Blue Shield Nederland maakt deel uit van een wereldwijd netwerk van 
nationale comités die zich inzetten voor het veiligstellen van cultureel erfgoed 
in crisissituaties. In het netwerk zijn de musea, archieven, monumenten en 
archeologische vindplaatsen en bibliotheken vertegenwoordigd. 
• Andere betrokkenen, zoals wetenschappers en deskundigen. 
Erfgoed en gewapend conflict in huidig Nederlands beleid
De bescherming van cultureel erfgoed bevindt zich op het snijvlak tussen 
de beleidsterreinen cultuur en veiligheid. Dit advies gaat specifiek over de 
implementatie van het verdrag in Nederland, en in het bijzonder over preventieve 
maatregelen om culturele goederen te kunnen veiligstellen tegen de voorzienbare 
gevolgen van een gewapend conflict. Deze paragraaf gaat in op het internationaal 
41

Testimonial:  
Annemiek Dorland  
regisseur Brandveilig Ondernemen bij 
de brandweer Amsterdam‑ Amstelland
‘Cultureel erfgoed krijgt naar mijn idee onvoldoende aandacht binnen het 
veiligheidsbeleid. Dat is teleurstellend, en enigszins begrijpelijk, omdat 
veiligheidsregio’s ver afstaan van het onderwerp. Bij de meeste is niet bekend dat 
je binnen het regionaal risicoprofiel aandacht kan vragen voor de bescherming 
van bijzondere gebouwen en collecties. De brandweer heeft daar ook geen taak in; 
onze prioriteit ligt bij het redden van mens en dier. 
Dat er te weinig capaciteit is om meer te doen aan bescherming vind ik geen 
argument. Je kunt er ook handig mee omgaan. In de regio Amsterdam‑ Amstelland 
hebben we enkele musea gevraagd mee te denken over het risicoprofiel. Om de 
lijnen kort te houden zijn twee medewerkers bij de brandweer aanspreekpunt voor 
erfgoedbeheerders. Als een korps bekend is met bijzondere locaties en contact 
houdt met de beheerders, weten zij elkaar te vinden. Oriëntatiebezoeken maken 
duidelijk hoe gebouwen in elkaar zitten, maar minstens zo belangrijk is voorlichting 
vanuit risicomanagement. Brandpreventie zit vaak in kleine dingen waar een 
beheerder niet over nadenkt; wat is de beste opstelling voor apparatuur, hoe 
organiseer je het onderhoud? 
Erfgoedbeheerders en gemeenteambtenaren willen graag deskundig advies 
over het beschermen van erfgoed. De brandweer heeft die expertise, maar het 
ontbreekt aan aansturing. Er hangt te veel af van informele contacten en eigen 
initiatief. Al zou de rijksoverheid maar aangeven dat decentrale overheden hier 
iets mee moeten, in samenspraak met de veiligheidsregio. Gemeenten kunnen 
dan stappen zetten vanuit hun monumentenbeleid. Het helpt ook als zij aangeven 
welke gebouwen en collecties ze willen beschermen. 
Door cultureel erfgoed een bijzondere positie te geven, kun je in gemeenten 
die weinig capaciteit hebben een veiligheidsparagraaf ontwikkelen vanuit het 
monumentenbeleid en daar protocollen onder hangen. Binnen de veiligheidsregio 
zijn altijd mensen te vinden die deze kunnen uitvoeren. Het beste is als de 
bijzondere positie wordt vastgelegd in wet‑ en regelgeving. Temeer daar 
monumentale gebouwen die onbeschermd bijzondere collecties huisvesten 
veelal oud zijn en slechts aan minimale brandveiligheidseisen hoeven te voldoen. 
Vanwege de situering van deze gebouwen kan de brandweer niet altijd daar 
komen waar ze nodig is en dat brengt risico’s voor cultureel erfgoed met zich mee. 
Daarom moeten de centrale en lokale overheid in beweging komen.’
43

Het huidige erfgoedbeleid heeft als uitgangspunt dat de eigenaar zorgdraagt 
voor beheer en behoud van zijn collecties. In het geval van het Rijk geldt deze 
zorgplicht voor rijkscollecties; provincies en gemeenten zijn verantwoordelijk voor 
provinciale, respectievelijk gemeentelijke collecties. De eigenaar kan het beheer 
van zijn cultuurgoederen aan een instelling toevertrouwen. Zo kan het Rijk een 
kunstcollectie onderbrengen bij een museum of stichting. 
Bij museale collecties gelden voorschriften voor registratie, conservering, 
beveiliging en het tonen van de collectie.96 Het toezicht op de zorg voor 
museumcollecties en verzamelingen die aan de staat zijn toevertrouwd, ligt 
bij de Inspectie Overheidsinformatie en Erfgoed. Deze dienst ziet erop toe 
dat de beheerder van een collectie ‘goed huisvaderschap’ betracht.97 Een 
soortgelijke inspectiedienst op provinciaal of gemeentelijk niveau ontbreekt 
echter. Uiteraard kunnen gemeenten en provincies in het kader van subsidies en 
beheerovereenkomsten eisen stellen. 
De museumsector hanteert zelf ook een norm, in de vorm van een register. 
Om een geregistreerd museum te kunnen zijn, moet de museale instelling 
aantoon baar voldoen aan criteria. Het Museumregister stelt kwaliteitseisen aan 
beheer en behoud van een museumcollectie. Het vastleggen van een calamiteiten‑
plan hoort hier ook bij en er wordt expliciet verwezen naar evacuatieplannen en 
het maken van risicoanalyses, bijvoorbeeld tegen geweldpleging.98 Echter, uit 
onderzoek van de Inspectie Overheidsinformatie en Erfgoed (voorheen 
Erfgoedinspectie) bleek in 2015 dat veel musea geen calamiteitenoefeningen 
houden voor de collecties die zij beheren.99 
Ook bij rijkmusea kan de veiligheidszorg beter. In februari 2020 publiceerde 
dezelfde inspectie haar onderzoek over de toepassing van planmatig beleid 
voor de veiligheidszorg door rijksmusea. Uit de resultaten blijkt dat twee‑
derde van de risicoanalyses van de onderzochte rijksmusea onvolledig waren. 
De inspectie concludeert: ‘bij de meeste musea is geen of onvoldoende 
aantoonbare samenhang aanwezig tussen analyses van risico’s voor de collectie, 
vastgesteld beleid voor de veiligheidszorg en maatregelen om de veiligheidszorg 
te verbeteren.’ Onduidelijk is in hoeverre gewapend conflict als risico in deze 
analyses is meegenomen. De algemene conclusie van de inspectie luidt dat 
door de tekortkomingen in het planmatig beleid het feitelijk beheersniveau van 
veiligheidsrisico’s niet verifieerbaar is. Bij die musea waar de veiligheidszorg voor 
de collectie (op onderdelen) nog tekortschiet leidt dit tot onvoorziene risico’s.’100 
Voor monumenten gelden ook specifieke voorschriften, onder meer op het gebied 
van veiligheid, zoals opgenomen in het Besluit bouwwerken leefomgeving. Alle 
gebouwen in Nederland moeten aan deze eisen voldoen. Het besluit richt zich 
niet op het voorkomen van schade. De bescherming van monumentale waarden 
is volgens de RCE niet in het Bouwbesluit geregeld.101 De Rijksdienst voor het 
Cultureel Erfgoed voorziet in informatie over brandpreventie bij monumenten.
Ondanks de ruime aandacht voor brandpreventie, diefstal en wateroverlast 
komen beschermingsmaatregelen om cultureel erfgoed veilig te stellen tegen de 
45

Erfgoed (RCE) blijkt dat sommige veiligheidsregio’s dit op eigen initiatief wel 
hebben gedaan, maar het is niet altijd duidelijk of zij daadwerkelijk beleid hebben 
opgesteld en uitgevoerd.107 In het regionaal risicoprofiel van de Veiligheidsregio 
Hollands Midden wordt in de analyse van het risico op gebouwbranden en 
instortingsgevaar expliciet verwezen naar historische binnensteden en musea. 
Het profiel brengt risico’s in kaart en geeft aan hoe het gemeentebestuur of het 
bestuur van een veiligheidsregio (o.a. via de brandweer) hierop reageert. Het gaat 
niet in op de maatregelen die eigenaren en beheerders van cultureel erfgoed 
bij een calamiteit of crisis moeten nemen. Wel kan de veiligheidsregio via de 
brandweer advies geven over bijvoorbeeld brandpreventie. Over de veiligheid van 
cultureel erfgoed staat in het risicoprofiel van Hollands Midden:
Risico’s bij grote branden in de regio kunnen voortkomen uit de aard van de 
bebouwing of te maken hebben met de functie van het gebouw en de aard van 
de gebruikers. De historische binnensteden van onder andere Leiden, Gouda 
en Schoonhoven vertonen bijvoorbeeld een ander brandpreventief bouwkundig 
beeld ten opzichte van recentere bouw. De kans op branduitbreiding is bij 
historische binnensteden groter.108
Meestal worden de risico’s voor cultureel erfgoed in de analyses beperkt tot 
brand en overstromingsgevaar. Onterecht want verstoring van de openbare 
orde, extreem geweld en cybercrime vormen voor monumenten en musea een 
reële bedreiging. Dit blijkt onder meer uit de bestorming van het provinciehuis in 
Groningen, de kunstroof uit het museum Singer Laren, de terroristische aanslag 
op Amsterdam Centraal en de oplichting van het Rijksmuseum Twenthe door 
cybercriminelen. Tijdens gesprekken van de Nederlandse Unesco Commissie 
met vertegenwoordigers van de veiligheidsregio’s blijkt dat binnen de organisaties 
weinig bekend is over het Haags Verdrag en het blauw‑ witte schildje. Terwijl de 
veiligheidsregio’s een belangrijke rol spelen bij het behoud van belangwekkend 
erfgoed wanneer een crisis zich voordoet, maar juist ook wanneer de risico’s 
geduid worden.
Een toelichting op de huidige dreiging van gewapend conflict in Nederland, treft u 
later in dit hoofdstuk.
47

Testimonial:  
Marijke Brouwer 
directeur Kasteel Huis Bergh  
in ‘s‑ Heerenberg
‘Huis Bergh is de grootste waterburcht van Nederland. De nabijgelegen 
Boetselaarsborg en het Muntgebouw maken deel uit van het ensemble gebouwen; 
beide monumenten zijn van topkwaliteit. Bij het landgoed horen verder landerijen, 
een archief met onder andere stukken uit de dertiende eeuw, en we hebben de 
grootste particuliere collectie middeleeuwse kunst in Nederland. Zonder dit 
erfgoed zou Montferland een doorsnee plattelandsgemeente zijn. 
Van de overheid heb ik nog nooit iets gehoord over de betekenis van het blauw‑
witte schildje. Voordat de Unesco Commissie mij benaderde dacht ik dat het een 
embleem voor rijksmonumenten is. De torenmolen op ons landgoed staat in de 
top 100 van belangrijkste rijksmonumenten. Of die een schildje heeft, weet ik 
niet. Er zit zeker een schildje op de toegangspoort naar het kasteel. Ten onrechte, 
bleek onlangs, omdat het kasteel niet in het register voorkomt – verbijsterend. 
De pastorie aan de Muntwal staat wel op de lijst, terwijl er van dat pand dertien 
in een dozijn gaan. Ik heb geen idee waarom deze keuzes zijn gemaakt. Het 
Muntgebouw heeft ook een schildje en dat is wel relevant, omdat daar het archief 
is ondergebracht. 
Met de dreiging van een gewapend conflict houden we niet serieus rekening. Even 
goed moeten we zorgen dat de bescherming geregeld is. Voor het kasteel hebben 
we een calamiteiten‑ , ontruimings‑ en bhv ‑ plan. Voor de andere panden die 
geen openbare functie hebben, zijn die er niet. Ons calamiteitenteam bestaat uit 
medewerkers en aanwonenden; zij weten precies wat ze mogen doen. Bij de brand 
in 1939 waren het ook omwonenden die kunstwerken hebben gered. 
Voor Huis Bergh geldt een afbrandscenario. Daarover zijn we sinds 
begin 2019 in gesprek met de brandweer. We hebben inmiddels diverse 
brandpreventiemaatregelen getroffen. Voordat we forse vervolginvesteringen 
doen, willen we het afbrandscenario van tafel hebben. Er zit helaas weinig schot in 
het proces. Overigens zijn de contacten met de brandweer op uitvoeringsniveau 
prima. We voldoen ook aan alle uitvoeringsregels. Mensen redden gaat 
vanzelfsprekend voor, maar het kasteel en de collecties zijn óók belangrijk om 
te behouden.’ 
49

Nationaal register beschermd erfgoed
In Nederland draagt de RCE zorg voor het bijhouden van de monumentenregisters, 
dus ook voor het register van monumenten en collecties met een internationaal 
kenteken. Momenteel is onduidelijk om hoeveel monumenten en roerend 
erfgoed het hier gaat en welke monumenten en collectiebeherende instellingen 
daadwerkelijk het blauw‑ witte schildje toegekend hebben gekregen. De RCE 
verklaart zo’n 3.000.11 In h3 et nationale landenrapport van Nederland bij Unesco 
uit 2010‑2012 wordt echter gesproken over circa 4.500. 114 Voor zover bekend bij 
de Nederlandse Unesco Commissie dateert de laatste grootschalige inventarisatie 
van het register uit 2005. Deze is door de Rijksdienst voor de Monumentenzorg 
uitgevoerd. De database die hieruit is voortgekomen is overgedragen aan de 
RCE. In 2015 heeft een student van de Reinwardt Academie als onderdeel 
van zijn stage bij de RCE het archief van objecten met het internationale 
kenteken geïnventariseerd.
Op dit moment bestaat er geen openbare, digitale plek waar het register van cultureel 
erfgoed beschermd onder het Haags Verdrag en Tweede Protocol kan worden 
geraadpleegd. Wel kan de volledige lijst van rijksmonumenten met een internationaal 
kenteken bij de RCE worden opgevraagd. Ook het online Monumentenregister 
vermeldt bij de objecten of ze een internationaal kenteken dragen. De zoekfunctie 
‘internationaal kenteken’ ontbreekt echter, waardoor het niet gemakkelijk is één 
overzicht van alle objecten met een internationaal kenteken te zien. 
De Nederlandse Unesco Commissie heeft van de RCE een uitdraai van 
de database ontvangen. Op basis van eerste analyse zijn de volgende 
observaties gedaan:
• De lijst is een bonte verzameling van uiteenlopende soorten erfgoed, 
variërend van losse elementen (tuinvaas) tot volledige instellingen (musea) 
zonder éénduidige visie over de toekenning;
• In de lijst staan geen toelichtingen over de criteria voor toekenning of 
gedetailleerde beschrijvingen van beschermde objecten;
• Het overgrote deel van de objecten dateert van voor 1900. Het ontbreekt aan 
moderne architectuur en een hedendaagse waardering van erfgoed;
• Er lijkt geen rekening te zijn gehouden met internationale beschermde 
statussen, zoals de Werelderfgoedstatus en het Europese Erfgoedlabel. Ter 
illustratie: de Van Nellefabriek, het Rietveld Schröderhuis en het Vredespaleis 
hebben geen internationaal kenteken; 
• In het register is niet aangegeven welke roerende objecten of specifieke 
collecties beschermd moeten worden (bijv. het volledige museum, zoals het 
Kröller‑ Moller Museum, of slechts enkele kunstvoorwerpen);
• De lijst bevat onvolledigheden en is op punten achterhaald. Zo wordt 
melding gemaakt van het Rijksarchief op Bleyenburg 7 in Den Haag, 
dat al in 1979/1980 als het Nationaal Archief naar een nieuw pand aan 
het Prins Alexander Hof is verhuisd;
• Bewaarplaatsen van belangrijke audiovisuele collecties (bijvoorbeeld het 
Nederlands Instituut voor Beeld en Geluid in Hilversum) of datacentra waarin 
belangrijke informatie over collecties is opgeslagen, staan niet in het register; 
51

niet, dan wordt een verkeerde indruk gewekt over de beschermwaardigheid van 
het pand dat het schildje nog draagt. Bovendien heeft de collectie dan niet langer 
de zichtbare bescherming die deze moet krijgen. 
Gebrek aan toezicht en informatie
De website van de RCE biedt geen informatie over de procedure om een schildje 
te kunnen ontvangen. Wel meldt de website www.monumenten.nl dat het 
momenteel niet mogelijk is een schildje aan te vragen. Uit contacten die de 
Nederlandse Unesco Commissie had met vertegenwoordigers en beheerders 
van monumenten blijkt dat het gebrek aan informatie soms tot grote frustratie 
leidt. Sommige eigenaren en beheerders nemen het heft in eigen handen en 
schaffen zelfstandig een schildje aan. Na een kleine zoektocht op internet blijken 
diverse online webshops blauw‑ witte monumentenschildjes aan te bieden. 
Daarnaast geven bepaalde stichtingen, zoals BewoondBewaard, en gemeenten 
op eigen initiatief soortgelijke schildjes uit.116 In de praktijk valt daarom moeilijk 
te onderscheiden wat wel en niet beschermd is onder het Haags Verdrag van 
1954. Dat online nepschildjes te koop zijn, vindt de Commissie problematisch.117 
Volgens de afspraken in het verdrag moet de overheid hiertegen optreden. Zoals 
in de juridische analyse aangegeven, is het onterecht gebruik van het blauw‑ witte 
schildje in oorlogstijd verboden. 
Dreiging gewapend conifl ct anno 
2020 in Nederland
Nederland was in de afgelopen decennia betrokken bij diverse oorlogen en 
crisissituaties op andere plekken in de wereld via militaire en/of vredesmissies; 
denk aan voormalig Joegoslavië, Afghanistan en de internationale coalitie tegen 
Islamitische Staat (IS). Dat maakt ons land kwetsbaar voor partijen die buiten hun 
eigen conflictgebied hun standpunten op een gewelddadige manier kenbaar willen 
maken. De toenemende dreiging van geweld door terroristische groepen is ook 
op een andere manier dichter bij huis voelbaar. In België, Duitsland, Frankrijk en 
het Verenigd Koninkrijk waren verschillende plaatsen van culturele of historische 
betekenis, zoals musea en kerken, doelwit van (verijdelde) aanslagen. 
Verstoringen van de openbare orde en (extreem) geweld beperken zich niet tot een 
selecte groep van religieuze extremistische groepen, zoals IS. Polarisatie van de 
samenleving, extremisme en terrorisme zien we ook in Nederland. De Nationaal 
Coordinator Terrorismebestrijding en Veiligheid (NCTV) publiceert een aantal 
keer per jaar het dreigingsbeeld rond terrorisme. Daarin beschrijft de dienst 
(potentiële) verstoringen van de openbare orde, bijvoorbeeld door acties van 
rechts‑ en links extremistische groepen, voor ‑ en tegenstanders van Zwarte Piet, 
klimaatbewegingen en activistische boeren. De verwachting is dat de komende 
jaren polarisatie en extremisme zullen aanhouden en dat de omvang hiervan 
meebeweegt met de maatschappelijke polarisatie in Nederland.118 
53

Testimonial:  
Marcel Ras  
programmamanager bij het 
Netwerk Digitaal Erfgoed
‘Digitaal erfgoed bestaat in verschillende vormen. Bij gedigitaliseerd erfgoed is 
van een fysiek object een digitale weergave gemaakt, bijvoorbeeld om toegang te 
bieden tot een collectie of als preserveringskopie. Digitaal geboren erfgoed kunnen 
websites zijn, maar ook sociale media of audiovisueel materiaal. In dat geval is de 
digitale vorm het origineel. Dan heb je nog digitale informatie over collecties. Deze 
metadata worden vaak vergeten als het gaat over beschermen. 
Mijn werk draait om de vraag hoe we digitale informatie toegankelijk en vindbaar 
houden. Als de Koninklijke Bibliotheek in een geklimatologiseerd magazijn een 
boek opslaat, kun je dat over honderd jaar nog lezen. Bij digitale informatie zijn 
daarvoor hardware, een besturingssysteem en software nodig. Wanneer die 
verouderen – wat snel kan gaan – moet je actie ondernemen om de leesbaarheid 
in de toekomst te kunnen garanderen. 
Het Netwerk Digitaal Erfgoed heeft (de dreiging van) gewapend conflict niet 
expliciet in zijn programma staan. Maar bij het inschatten van risico’s is het 
zeker verstandig na te denken over oorlog, rampen en inbraak. In datacentra 
liggen enorme hoeveelheden data opgeslagen. Hoewel je die eindeloos kunt 
reproduceren, zijn data veel gemakkelijker te gijzelen dan een fysieke collectie. Kijk 
naar wat er eind 2019 gebeurde bij de Universiteit Maastricht. 
Onder digitale dreigingen vallen overigens ook risico’s bij het beheer van fysieke 
collecties. Het hacken van een klimaatsysteem en stroomuitval door een aanslag 
kunnen aanzienlijke schade aanrichten. 
Honderd procent veiligheid bieden is onmogelijk. Wel kunnen we risico’s 
beheersbaar maken. Het Haags Verdrag van 1954 helpt ons bij het stimuleren 
van bewustwording over digitaal erfgoed. In mijn ervaring zien de overheid en 
de maatschappij dit erfgoed echter nog onvoldoende als belangwekkend. Over 
Middeleeuwse handschriften bestaat geen discussie: dat materiaal willen we 
zonder twijfel bewaren. Een verzameling Nederlandse websites uit de begintijd van 
het wereldwijde web krijgt veel minder aandacht, terwijl die óók van waarde is. 
De overheid moet meer doen om digitaal erfgoed te beschermen. Wij zien dat 
de focus vooral ligt op toegang tot erfgoed. Maar als je te weinig doet aan veilig 
beheer, tast dat uiteindelijk ook de toegankelijkheid aan. Het langetermijndenken 
hierover is nog niet goed ontwikkeld.’ 
55

C. Aanbevelingen
De Nederlandse Unesco Commissie ziet kansen om cultureel erfgoed in Nederland 
veilig te stellen tegen de voorzienbare gevolgen van een gewapend conflict en 
bij grootschalige crises, zoals natuurrampen. Dat vereist daadkracht, visie en 
een nauwe samenwerking tussen de culturele en veiligheidssector. Momenteel 
heeft de nationale implementatie van het Haags Verdrag van 1954 geen prioriteit. 
Het ontbreekt aan coördinatie ten aanzien van het nemen van preventieve 
beschermingsmaatregelen in vredestijd. Bovendien mist een actueel overzicht 
van belangwekkend erfgoed dat beschermd zou moeten worden in het geval van 
een crisis. Hierdoor loopt erfgoed onnodig gevaar, mocht zich een crisissituatie 
voordoen. Om cultureel erfgoed – in lijn met de gedachten en principes van het 
internationaal recht – te kunnen beschermen, moet het ministerie van Onderwijs, 
Cultuur en Wetenschap een actievere houding aannemen. De Nederlandse Unesco 
Commissie verzoekt de minister de bescherming van cultureel erfgoed in het geval 
van crisis (oorlog en rampen) hoger op de agenda te zetten. 
De Nederlandse Unesco Commissie trekt vier conclusies:
I. De implementatie en coördinatie van het Haags Verdrag en protocollen 
stokt in Nederland, omdat de verantwoordelijke autoriteiten er geen prioriteit 
aan geven;
II. De verdragsimplementatie vraagt actief overheidsbeleid en daaraan 
ontbreekt het nu;
III. Het ontbreekt aan praktische kennis om het verdrag – en in het bijzonder 
afspraken over beschermingsmaatregelen – adequaat naar de praktijk 
te vertalen, waardoor belangwekkend erfgoed onnodig kwetsbaar is bij 
daadwerkelijke dreiging;
IV. De bescherming van cultureel erfgoed bij gewapend conflict wordt in 
Nederland onterecht gezien als ‘ver‑ van‑ je‑ bed‑ show’. 
Voeg de daad bij het woord
De Nederlandse Unesco Commissie heeft, volgend op de conclusies, 
aanbevelingen opgesteld die kunnen bijdragen aan een betere bescherming 
van cultureel erfgoed bij een gewapend conflict of ramp. De aanbevelingen 
zijn primair gericht op de overheid, en in het bijzonder op het ministerie van 
Onderwijs, Cultuur en Wetenschap, de Rijksdienst voor het Cultureel Erfgoed en 
de Inspectie Overheidsinformatie en Erfgoed. Om erfgoed adequaat te kunnen 
beschermen zijn maatregelen nodig in tijden van conflict, maar óók in vredestijd. 
Dat vereist betrokkenheid van gemeenten, provincies, erfgoedbeheerders en 
veiligheidsregio’s. De aanbevelingen richten zich dus ook op deze partijen.
De centrale boodschap van de Nederlandse Unesco Commissie luidt: prioriteer en 
actualiseer. Verder adviseert de Commissie om bij alle aanbevelingen na te gaan 
hoe deze ook van toepassing kunnen zijn op het Caribisch deel van het Koninkrijk. 
57

5. Zorg voor breed draagvlak en structurele samenwerking
Stuur aan op betere en coherente verankering van de bescherming van cultureel 
erfgoed in de regionale risicoprofielen en beleid over omgevingsveiligheid. 
Dit vereist de inzet van de minister van Onderwijs, Cultuur en Wetenschap en 
een samenwerking met het ministerie van Veiligheid en Justitie. Vergroot bij 
provincies, gemeenten en veiligheidsregio’s de kennis over het verdrag en de 
afgesproken beschermingsmaatregelen. Stimuleer de ontwikkeling van lokale 
preventienetwerken en andere burgerinitiatieven om erfgoed bij een crisissituatie 
veilig te stellen.
Tot slot
De Nederlandse Unesco Commissie onderstreept dat voor het realiseren van de 
bovengenoemde aanbevelingen gebruik kan worden gemaakt van bestaande 
structuren, organisaties en netwerken. De Commissie vraagt te versterken wat 
al aan structuren bestaat, meer helderheid te scheppen door te prioriteren en 
afspraken op papier te zetten. Een betere implementatie van het verdrag en 
protocol hoeft geen ingrijpende financiële gevolgen te hebben, maar vereist wel 
het specifiek opnemen hiervan in het beleid en het alloceren van middelen voor 
dit doel. De aanbevelingen sluiten aan bij de algemene doelstelling voor cultuur, 
opgenomen in de Rijksbegroting van 2020 ‘het bevorderen van een sterke, 
pluriforme, toegankelijke en kwalitatief hoogwaardige cultuursector en het zorgen 
voor het erfgoed.’ 122
Tot slot, het voldoen aan de inspanningsverplichtingen om erfgoed in 
crisissituaties veilig te kunnen stellen, vereist de betrokkenheid en inzet van de 
minister van Onderwijs, Cultuur en Wetenschap. Dit valt immers onder haar 
regisserende rol bij de uitvoering van en toezicht op het behoud en beheer van het 
erfgoed en (digitale) archieven.
59

Leden adviesraad
Diewert Berben
Diewert Berben is sinds 2000 werkzaam in het erfgoedveld. Sinds enkele jaren 
is hij adviseur Erfgoed in het ruimtelijke domein bij de gemeente Breda. Daar 
is hij onder andere verantwoordelijk voor het beleid ten aanzien van erfgoed 
en veiligheid. In die hoedanigheid is hij ook lid van de landelijke Netwerkgroep 
Brandweer en cultureel erfgoed.
Jaap van den Burg
Jaap van der Burg is in 1985 afgestudeerd als restaurator Organische Polymeren 
aan de opleiding Restauratoren in Amsterdam (Nu Universiteit van Amsterdam). 
Hij is gespecialiseerd in preventieve conservering en werkte onder meer voor 
het Koninklijk Legermuseum, Rijksmuseum voor Volkenkunde en Helicon 
conservation support. Sinds enkele decennia wordt Jaap vaak ingezet bij 
beredderingen van erfgoed na calamiteiten in binnen e‑ n buitenland. De opgedane 
en ontwikkelde kennis wordt overgedragen door middel van workshops en 
ontwikkelen van standaarden zowel nationaal als internationaal. 
Tom Compaijen
Tom Compaijen is zelfstandig trainer en adviseur crisismanagement en 
crisiscommunicatie voor verschillende ministeries, veiligheidsregio’s, gemeenten, 
Nationale Politie, NGO’s, ziekenhuizen, culturele sector en bedrijven. Tom werkte 
als crisis(communicatie)adviseur voor het ministerie van Volksgezondheid en de 
Gemeente Amsterdam. Vanuit deze functies zat hij in verschillende crisisteams 
voor onder andere de impact op Nederland van de uitbraak EHEC‑ bacterie (2011, 
Duitsland) en het nucleair ongeval bij Fukushima (2011, Japan), wateroverlast en 
evacuatie VUMC (2015, Amsterdam). Hij is interim teamleider bij het Landelijk 
Operationeel Team corona (LOT‑ C). 
Angela Dellebeke
Angela Dellebeke is de algemeen secretaris van Blue Shield Nederland en 
binnen het bestuur een van de vertegenwoordigers van de archiefsector. Blue 
Shield is de culturele equivalent van het Rode Kruis en gebruikt daarbij het 
beschermende symbool van het ‘blauwe schildje’ uit het Haags Verdrag van 
1954. Angela adviseert erfgoedbeheerders over calamiteiten en veiligheidszorg. 
Ze was betrokken bij verschillende internationale trainingen zoals First Aid 
to Cultural Heritage in Times of Crisis. Angela heeft een MA in geschiedenis 
(Universiteit Utrecht). 
61

Melanie Peters (voorzitter adviesraad)
Dr. ir. Melanie Peters is directeur van het Rathenau Instituut en lid van de 
Nederlandse Unesco Commissie. Ze is opgeleid tot levensmiddelentechnoloog 
(Wageningen Universiteit) en tot erkend toxicoloog en gepromoveerd op het terrein 
van de biochemie (Imperial College, London). Zij werkte als wetenschappelijk 
onderzoeker aan de universiteit van Texas in Austin en als wetenschappelijk 
onderzoeksleider bij het Shell Research and Technology Centre Amsterdam. 
Ze vervulde verschillende functies op het snijvlak van wetenschap, beleid, politiek 
en samenleving, bij het ministerie van Landbouw, de Consumentenbond en als 
directeur van Studium Generale Universiteit Utrecht.
Koosje Spitz (secretaris adviesraad)
Koosje Spitz werkt als adviseur erfgoed & cultuur bij de Nederlandse Unesco 
Commissie. Ze is gespecialiseerd in internationaal erfgoedbeleid en recht. Ze 
organiseerde diverse internationale trainingen voor de bescherming van erfgoed 
in ramp- en conflictgebieden. Ze studeerde geschiedenis aan de Rijksuniversiteit 
Groningen en de University of Iceland en erfgoedstudies aan de Brandenburg 
Technical University in Cottbus. Ze werkte als programmacoördinator voor 
Centre for International Heritage Activities (CIE) en was projectleider van tijdelijke 
projecten bij het Rijksmuseum van Oudheden en DutchCulture. 
Sophie Starrenburg
Sophie Starrenburg is promovenda op het gebied van internationaal cultuurrecht 
bij het Grotius Centre for International Legal Studies aan de Faculteit 
Rechtsgeleerdheid van de Universiteit Leiden. Daarnaast is ze lid van het Leiden‑
Delft‑ Erasmus Centre for Global Heritage and Development. Haar onderzoek 
richt zich op de raakvlakken tussen de bescherming van cultureel erfgoed en 
het internationaal publiekrecht, met een specifieke focus op het balanceren 
van internationale en lokale belangen in de implementatie van de Unesco‑
erfgoedverdragen.
63

17 Unesco Internal Oversight Service (IOS), Evaluation of Unesco’s standard-setting work of the culture sector 
– Part V – 1954 Convention for the protection of cultural property in the event of armed conflict and its two 
protocols (1954 and 1999) , p.2, november 2018, https://unesdoc.Unesco.org/ark:/48223/pf0000366542, 
geraadpleegd op 12 mei 2020. 
18 Paragrafen 117‑ 122 van de Guidelines Second Protocol, 2015. 
19 Unesco, 2013-2016 Periodic Reports, http://www.Unesco.org/new/index.php?id=135621, geraadpleegd op 
12 mei 2020.
20 Unesco, National Report submitted by the Netherlands 2010-2012 , p.6, http://www.Unesco.org/culture/
laws/1954/2011‑2012 ‑ natrep‑ Netherlands_en, geraadpleegd op 12 mei 2020. 
21 Unesco, Report of the Secretariat on its activities, eight meeting of the parties to the Second Protocol 
C54/19/8.SP/4 (2019), p.6, 3‑ 4 december 2019, http://www.unesco.org/new/fileadmin/MULTIMEDIA/HQ/CLT/
pdf/8SP_4‑ Secretariat‑ Report_En.pdf, geraadpleegd op 12 januari 2020.
22 Artikelen 7.1(h), 8.2.(b)(ix), 8(2)(e)(iv) van het Statuut van Rome inzake het Internationaal Strafhof, 17 juli 
1998. Zie verder Roger O’Keefe, Protection of Cultural Property Under International Criminal Law, 2010; Serge 
Brammertz et al., Attacks against Cultural Heritage as a Weapon of War, 2016, In Journal of International 
Criminal Justice, volume 14, issue 5, pp. 1143‑ 1174, december 2016. 
23 Artikelen 15 tot en met 21 van Tweede Protocol, 1999; Artikel 5.4(a)‑ (e) van Wet internationale misdrijven, 
19 juni 2003. 
24 Zie bijvoorbeeld met betrekking tot de aanval op Dubrovnik in Kroatië: Sentencing Judgment, Prosecutor v. 
Miodrag Jokic, IT‑ 01‑ 42/1‑ S, Trial Chamber, 18 maart 2004; Judgment, Prosecutor v. Pavle Strugar, IT‑ 01‑ 42‑ T, 
Trial Chamber, 31 januari 2005. Zie met betrekking tot de aanval op Timbuktu in Mali: Judgment and Sentence, 
Prosecutor v. Ahmad al Faqi al Mahdi, ICC‑ 01/12‑ 01/15, Trial Chamber, 27 september 2016. 
25 Paragraaf 329 van Judgment, Prosecutor v. Pavle Strugar, IT‑ 01‑ 42‑ T, Trial Chamber, 31 januari 2005.
26 Artikelen 7.1 en 7.2 van het Haags Verdrag, 1954. 
27 Zie bijvoorbeeld U.S. Committee of the Blue Shield, Cultural Heritage Inventories and No-Strike Lists, z.d., 
https://www.uscbs.org/cultural‑ heritage‑ inventories.html, geraadpleegd op 29 oktober 2019; US Central 
Command (CENTCOM) Historical Cultural Advisory Group, Marking of Cultural Property with Emblems of 
the 1954 Hague Convention, https://www.cemml.colostate.edu/cultural/09476/chp04‑ 10egyptenl.html, 
geraadpleegd op 29 oktober 2019.
28 Unesco IOS, p.2, 2018. 
29 Artikel 5 van het Tweede Protocol, 1999. 
30 Zie voor de afspraken over preventieve maatregelen artikel 27 van de Guidelines Second Protocol, 2015. 
31 Artikel 23 van het Haags Verdrag, 1954; Artikelen 27 (e) en 29 van Tweede Protocol, 1999. 
32 O’Keefe, p. 117, 2006. 
33 Artikel 20 van het Reglement van uitvoering van het Verdrag inzake de bescherming van culturele goederen 
in geval van een gewapend conflict, 14 Mei 1954, https://wetten.overheid.nl/BWBV0005596/1959‑ 01‑
14#Verdrag_2, geraadpleegd op 16 november 2019. 
34 Ibid., artikel 21; Artikel 17.2 van Haags Verdrag, 1954. 
35 Nederlandse Unesco Commissie, 11 Lessons Learned. An open conversation about the future of cultural 
heritage protection in wartime and the effectiveness of Unesco, verslag paneldiscussie, 18 maart 2019. 
36 Verplichtingen ten aanzien van het respecteren van cultuurgoederen staan beschreven in artikel 4 van het 
Haags Verdrag van 1954, uitgebreid door artikel 6 van het Tweede Protocol. In het geval van het Haags Verdrag 
is het aanvallen van een gebouw of persoon die het schildje draagt niet strafbaar op grond van het verdrag, 
maar het verdrag geeft wel de opdracht aan de lidstaten om schendingen van het verdrag strafbaar te stellen in 
hun nationaal strafrecht (artikel 28 van het Haags Verdrag). Bij het Tweede Protocol ligt dit anders, aangezien 
het Tweede Protocol in detail ingaat op de maatregelen die staten moeten nemen (o.a. in artikel 15). 
37 Artikel 15 van het Haags Verdrag, 1954.
38 Ibid., artikel 17.3. 
39 Ibid., artikel 17.4. 
65

60 Ibid., p.15. 
61 F.A.M. Hobma, Erfgoed en monumenten en de bouw, p. 236, In A.G. Bregman (red) et al., Handboek Bouwen op 
weg naar de Omgevingswet, Instituut voor Bouwrecht, 2017. 
62 Inspectie Overheidsinformatie en Erfgoed, Archiefwetgeving, z.d., https://www.inspectie‑ oe.nl/toezichtvelden/
overheidsinformatie/wet‑‑ en‑ regelgeving/archiefwetgeving, geraadpleegd op 23 maart 2020. 
63 Artikel 13 van het Archiefbesluit 1995, 15 december 1995, https://wetten.overheid.nl/BWBR0007748/2020‑ 01‑
01, geraadpleegd op 23 maart 2020. 
64 Vereniging van Nederlandse Gemeenten, Horizontale verantwoording Archiefwet 1995 via Kritische 
Prestatie Indicatoren (KPI’s), derde versie, april 2020, https://vng.nl/sites/default/files/2020-05/horizontale-
verantwoording_20200430.pdf, geraadpleegd op 8 mei 2020. 
65 Artikel 9.2. van de Archiefwet 1995, 28 april 1995, https://wetten.overheid.nl/BWBR0007376/2020‑ 01‑ 01, 
geraadpleegd op 12 maart 2020. 
66 Zie ook Maatregel 1 m.b.t. vernietiging archiefbescheiden in Bestuurlijke Netwerkkaarten Crisisbeheersing, 
Bevoegdhedenschema 21 – Cultureel erfgoed, Instituut Fysieke Veiligheid, p.4, 2018, https://www.ifv.nl/
kennisplein/Documents/201805‑ IFV‑ BVS‑ 21‑ Cultureel‑ erfgoed.pdf, geraadpleegd op 8 mei 2020. 
67 P.G.M. Diebels, Stand van zaken wijziging Archiefwet, 27 sep 2019, https://www.vindinformatiemanagement.nl/
blog/19399/stand‑ van‑ zaken‑ wijziging‑ archiefwet, geraadpleegd op 8 mei 2020. 
68 Ministerie van Binnenlandse Zaken en Koninkrijksrelaties (BZK), Informatieblad Omgevingswet in het kort, 
april 2016, https://www.omgevingswetportaal.nl/wet‑ en‑ regelgeving/documenten/brochures/2014/06/
informatiebladen/informatieblad‑ omgevingswet‑ in‑ het‑ kort, geraadpleegd op 12 maart 2020. 
69 Ministerie van Binnenlandse Zaken en Koninkrijkrelaties (BZK), De Omgevingswet, 
https://www.omgevingswetportaal.nl/wet‑ en‑ regelgeving/wet, geraadpleegd op 12 maart 2020.
70 Artikelen 1.2.2(j), 2.1.3(g), 2.27(b), 2.28(b), 4.3.1(i), 4.29, 20.7(e), 20.18.2 van de Wet van 23 maart 2016, 
houdende regels over het beschermen en benutten van de fysieke leefomgeving (Omgevingswet), 23 maart 
2016, In Staatsblad, 2016, https://www.omgevingswetportaal.nl/wet‑ en‑ regelgeving/documenten/
publicaties/2016/03/23/de‑ omgevingswet‑ staatsblad, geraadpleegd op 13 maart 2020. 
71 Ibid., artikel 5.22. 
72 ‘Op grond van artikel 10.18 van de Erfgoedwet is aan artikel 11 van de Monumentenwet 1988 toegevoegd: 
“, of daaraan onderhoud te onthouden dat voor de instandhouding daarvan noodzakelijk is.” u’ it Bundeling 
en aanpassing van regels op het terrein van cultureel erfgoed (Erfgoedwet), Nr.18, Amendement van het lid 
Monasch, Kamerstuk, 34109, 29 mei 2015, https://zoek.officielebekendmakingen.nl/kst-34109-18.html, 
geraadpleegd op 13 maart 2020. 
73 Artikel 1.2.1(b) van de Omgevingswet, 2016.
74 Ibid., artikel 20.7 (d)(e). 
75 Ibid., artikel 2.28(c).
76 Definitie crisis in artikel 1 van de Wet Veiligheidsregio’s, 11 februari 2010, https://wetten.overheid.nl/
BWBR0027466/2020‑ 01‑ 01, geraadpleegd op 29 oktober 2019.
77 Ibid., artikel 14.
78 Ibid., artikel 15.
79 Nationaal Coördinator, Terrorismebestrijding en Veiligheid (NCTV), Nationaal Handboek Crisisbesluitvorming, 
September 2016, p.13, https://www.rijksoverheid.nl/binaries/rijksoverheid/documenten/
brochures/2013/04/26/nationaal‑ handboek‑ crisisbesluitvorming/NationaalHandboekCrisisbesluitvorming.
pdf, geraadpleegd op 13 maart 2020. 
80 Onder het ‘veiligstellen van cultureel erfgoed’ wordt de ‘evacuatie, restauratie en tijdelijke opslag’ verstaan. Ibid., 
bijlage b, p.36
81 Handreiking Regionaal Risicoprofiel , concept 1.10, november 2009, https://www.ifv.nl/kennisplein/
Documents/20091105‑ Politie‑ NVBR‑ GHORNL‑ Coordinerend‑ Gemeentesecretarissen‑ Handreiking‑ Regionaal‑
Risicoprofiel.pdf , geraadpleegd op 13 maart 2020.
82 Rijksdienst voor het Cultureel Erfgoed (RCE), Erfgoed in het Regionaal Risicoprofiel, 
https://www.cultureelerfgoed.nl/onderwerpen/veilig‑ erfgoed/veiligheidsregios‑ en‑ erfgoed/regionaal‑
risicoprofiel, geraadpleegd op 13 maart 2020. 
67

103 Aan de slag met de omgevingswet, Externe veiligheid: kwetsbare gebouwen en locaties, 
https://aandeslagmetdeomgevingswet.nl/regelgeving/uitgangspunten‑ doelen‑ omgevingswet/voorzorg/, 
geraadpleegd op 12 maart 2020. 
104 Ibid.
105 Aan de slag met de omgevingswet, Erfgoed en activiteiten, https://aandeslagmetdeomgevingswet.nl/thema/
erfgoed/erfgoed‑ activiteiten/ geraadpleegd op 12 maart 2020. 
106 Ibid. 
107 Rijksdienst voor het Cultureel Erfgoed (RCE), Erfgoed in het Regionaal Risicoprofiel , 
https://www.cultureelerfgoed.nl/onderwerpen/veilig‑ erfgoed/veiligheidsregios‑ en‑ erfgoed/regionaal‑
risicoprofiel , geraadpleegd op 12 maart 2020. 
108 Veiligheidsregio Hollands Midden, Risico’s ‘Wat kan ons overkomen?’, Regionaal Risicoprofiel, 
https://risicoprofiel.vrhm.nl/?kaart=kaart-wat-kan-ons-overkomen&popup=risico-extreem-geweld , 
geraadpleegd op 24 april 2020. 
109 M.S. Verweij, Het blauw‑ witte monumentenschildje is een internationaal kenteken!, In Jaarboek 
Monumentenzorg 1990 , p.36, 1990, https://www.dbnl.org/tekst/_jaa030199001_01/_jaa030199001_01_0006.
php, geraadpleegd op 29 oktober 2019. 
110 Ibid., p.39
111 De Erfgoedstem, Nieuw monumentenbord zet monumenten op de kaart, 11 september 2014, 
https://erfgoedstem.nl/nieuw‑ bord‑ zet‑ monumenten‑ op‑ de‑ kaart/, geraadpleegd op 29 oktober 2019. 
112 Monumentaal, Doesburg heeft eigen schildje voor rijksmonumenten, 13 november 2018, 
https://www.monumentaal.com/doesburg‑ heeft‑ eigen‑ schildje‑ voor‑ rijksmonumenten/, geraadpleegd op 
29 oktober 2019.
113 Op basis van de gegevens door de Rijksdienst voor het Cultureel Erfgoed (RCE) op 10 februari 2020 met de 
Nederlandse Unesco Commissie gedeeld. 
114 Unesco, National Report submitted by the Netherlands 2010-2012 , p.2. Zie eindnoot 19. 
115 Ben Koevoets, Rapport van de Blue Shield Nederland pilot “Haagse Schildjes” a, pril 2014, te raadplegen via Blue 
Shield Nederland. 
116 Vereniging BewoondBewaard, Uniek monumentenschildje voor leden, 12 november 2008, 
https://www.bewoondbewaard.nl/, geraadpleegd op 29 oktober 2019. 
117 Het blauw‑ witte schildje is te koop bij webwinkels zoals de Emaillegigant, via https://www.emaillegigant.nl/
andere‑ emaille‑ borden/unesco‑ rijksmonumenten‑ schild
118 Nationaal Coördinator Terrorismebestrijding en Veiligheid (NCTV), Polarisatie en extremisme, Dreigingsbeeld 
Terrorisme Nederland (DTN 51 ), https://www.nctv.nl/onderwerpen/dtn/actueel‑ dreigingsniveau/polarisatie‑ en‑
extremisme, geraadpleegd op 29 oktober 2019; NCTV, Polarisatie en anti-overheidssentiment, Dreigingsbeeld 
Terrorisme Nederland (DTN 52) , https://www.nctv.nl/onderwerpen/dtn/actueel‑ dreigingsniveau/polarisatie‑
en‑ anti‑ overheidssentiment, geraadpleegd op 21 mei 2020; NCTV, Rapport: toename van rechts-extremistisch 
geweld in West-Europa, 5 november 2018, https://www.nctv.nl/actueel/nieuws/2018/11/05/rapport‑ toename‑
van‑ rechts‑ extremistisch‑ geweld‑ in‑ west‑ europa, geraadpleegd 12 maart 2020; Gemeente Rotterdam, 
directie Veiligheid, Aanpak Radicalisering, extremisme en polarisatie 2018-2022 , https://www.rotterdam.nl/
wonen‑ leven/radicalisering/Aanpak‑ radicalisering‑2018 ‑2022.pdf , geraadpleegd op 12 maart 2020; Algemene 
Inlichtingen en Veiligheidsdienst (AIVD), Rechts-extremisme in Nederland. Een fenomeen in beweging, p.19, 
oktober 2018, https://www.aivd.nl/documenten/publicaties/2018/10/02/rechts‑ extremisme‑ in‑ nederland‑
een‑fenomeen ‑ in‑ beweging, geraadpleegd op 12 maart 2020. 
119 NCTV, CSBN 2019: Ontwrichting van de maatschappij ligt op de loer , 12 juni 2019, https://www.nctv.nl/
actueel/nieuws/2019/06/12/csbn‑ 2019‑ ontwrichting‑ van‑ de‑ maatschappij‑ ligt‑ op‑ de‑ loer, geraadpleegd op 
12 maart 2020.
120 Veiligheidsregio Hollands Midden, Regionaal Risicoprofiel , p. 5, 14 december 2018, https://risicoprofiel.vrhm.nl/
documenten/regionaal-risicoprofiel/vrhm-regionaal-risicoprofiel.pdf , geraadpleegd op 12 maart 2020. 
121 Bouclier Blue France, Prévention des risques majeurs, z.d., http://www.bouclier‑ bleu.fr/, geraadpleegd op 
12 mei 2020. 
122 Rijksoverheid, Rijksbegroting 2020 , 3.10 Art.nr. 14. Cultuur, z.d., http://www.rijksbegroting.nl/2020/
voorbereiding/begroting,kst264847_20.html, geraadpleegd op 12 maart 2020. 
69

Disclaimer
Dit adviesrapport is met de grootst mogelijke zorg samengesteld. Alle informatie 
in dit rapport is verkregen van bronnen die als accuraat en betrouwbaar gezien 
worden. Niettemin, vanwege de mogelijkheid op materiaal, interpretatie‑ en 
analysefouten, geeft de verstrekte analyse en aanbevelingen, geen garantie op 
juistheid, tijdigheid en volledigheid. De Nederlandse Unesco Commissie, haar 
medewerkers en betrokken adviseurs zijn niet aansprakelijk voor enige schade 
of verlies, veroorzaakt door de verstrekte informatie. Iedere persoon of entiteit 
die informatie uit het rapport opneemt, doet dit met dit begrip en acceptatie. 
De informatie uit dit rapport mag niet gereproduceerd of overgedragen worden 
in welke vorm dan ook zonder schriftelijke toestemming van de Nederlandse 
Unesco Commissie.
71

