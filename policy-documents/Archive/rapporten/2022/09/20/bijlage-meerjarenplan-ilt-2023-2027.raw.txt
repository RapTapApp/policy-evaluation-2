 
 
   
 
 
 
 
  
 
                                                                
 
                                                                             
   
 
Meerjarenplan ILT 
  
  
2023-2027  
 
    
September 2022 
  
 
    
 
  
 
   
 

 
 
Meerjarenplan ILT 2023-2027 
   
● 1. Voorwoord 
Dit meerjarenplan is een aanscherping van de plannen van vorig jaar. Doorlopend gaat het om de 
juiste keuzes maken: wanneer heeft ons werk het meeste effect?  
Veiligheid speelt een belangrijke rol, maar de aandacht voor leefbaarheid en duurzaamheid bepaalt 
een steeds groter deel van onze inzet. Milieuschade is niet altijd direct zichtbaar, maar kan op 
termijn grote gevolgen hebben voor de leefomgeving én hoge kosten met zich meebrengen. Tijdig 
signaleren en voorkomen, is beter dan repareren. 
 
Daarbij luisteren we als ILT naar ketenpartners, brancheorganisaties, bedrijven die onder ons 
toezicht staan. We krijgen de bevestiging van 'gewone' Nederlanders dat onze aandacht uitgaat 
naar de juiste onderwerpen. En adviezen om bij te sturen, nemen we ter harte. 
 
Ook het huidige coalitieakkoord is voor de ILT een bevestiging dat we de juiste koers varen. Ik ben 
blij dat er weer meer aandacht is voor stevig toezicht. De extra middelen voor de aanpak van 
milieucriminaliteit laten dat zien. De aankomende Wet op de rijksinspecties geeft aan dat 
onafhankelijk toezicht op waarde wordt geschat. Daarmee wil de ILT, samen met andere 
rijkstoezichthouders, bijdragen aan het terugwinnen van vertrouwen in overheidsoptreden.  
 
We doen er alles aan om als toezichthouder zichtbaar en effectief te zijn. Lang niet altijd vanuit een 
wettelijk kader, maar vooral om maatschappelijke risico's aan te pakken. De ILT doet dit op een 
groeiend aantal terreinen, van afvaltoepassingen tot luchthavens en van uitstoot door grote 
fabrieken tot cybersecurity van bijvoorbeeld waterleidingbedrijven. We willen daarbij vooroplopen 
in het gebruik van technologische ontwikkelingen als internettoezicht en gebruik van artificiële 
intelligentie.  
 
En we zijn flexibel genoeg om in te spelen op onverwachte situaties. In tijden van COVID-19 werd 
dat duidelijk bij het transport van ziekenhuisafval en het toezicht op desinfectiemiddelen. Dit jaar 
dragen we bij aan het controleren van de sancties tegen Rusland bij alle vervoersmodaliteiten.  
 
De ILT-inspecteurs leveren met hun specialistische kennis een belangrijke bijdrage en zijn de ogen 
en oren van de samenleving. Het is mooi te zien dat zoveel gedreven en betrokken medewerkers 
zich inzetten voor het belangrijke werk van de inspectie. 
 
Binnenkort neem ik afscheid als inspecteur-generaal van de ILT. Ik vind dat de inspectie de 
afgelopen jaren professioneler, zichtbaarder en over de breedte sterker is geworden. Maar het gaat 
mij nooit snel genoeg en ik vind dat het altijd beter kan. Ik heb er alle vertrouwen in dat als de ILT 
doorgaat op de ingeslagen weg, dat zij de juiste keuzes blijft maken.  
 
Jan van den Bos 
Inspecteur-generaal Leefomgeving en Transport  
  
2 
 

 
 
Meerjarenplan ILT 2023-2027 
3. De richting van de ILT 
Missie en koers  
De ILT werkt aan veiligheid, vertrouwen en duurzaamheid in transport, 
infrastructuur, milieu en wonen. 
Figuur 1 Missie ILT 
De ILT werkt sinds 2016 volgens de 'Koers ILT' en heeft als belangrijkste doel het beperken van 
maatschappelijke schade. De kernwaarden van de Koers zijn: selectief, effectief, reflectief, en 
optimale dienst- en vergunningverlening.  
 
 Selectief 
De hoeveelheid aan taken in combinatie met de per definitie begrensde capaciteit dwingt tot het 
maken van scherpe keuzes. De ILT wil de capaciteit vooral inzetten waar zij de grootste 
bijdrage aan veiligheid, vertrouwen en duurzaamheid kan leveren, en waar het handelen van de 
inspectie het grootste effect kan sorteren. Voor een belangrijk deel doet de ILT dit door te 
beoordelen waar de grootste maatschappelijke schades optreden.  
 
 Effectief 
De ILT voert het toezicht zoveel mogelijk risicogericht en informatiegestuurd uit. De ILT kijkt 
voortdurend naar de beste manier om risico's te verminderen. Dat gebeurt voor een belangrijk 
deel in de vorm van programma's. De ILT kiest de toezichtvorm en instrumenten waarmee zij 
denkt het meeste resultaat te bereiken. Naast (traditionele) inspecties, zet de ILT ook steeds 
vaker nieuwe instrumenten in of een combinatie van traditionele en nieuwe instrumenten.  
 
 Reflectief 
De medewerkers vormen het belangrijkste kapitaal van de ILT en signaleren in hun werk vaak 
als eerste mogelijke (nieuwe) risico's, bijvoorbeeld in het tekortschieten van bestaande 
regelgeving. Door het afgeven van signalen hierover aan beleid, politiek en samenleving draagt 
de ILT actief bij aan veiligheid, vertrouwen en duurzaamheid.  
 
 Optimale dienst- en vergunningverlening 
De ILT streeft naar een duidelijk, eenvoudig en efficiënt proces van vergunningverlening, 
waarbij de beoordeling van de aanvraag bijdraagt aan het verminderen van maatschappelijke 
risico's. De ILT heeft de dienstverlenende activiteiten sinds 2020 gebundeld in een loket. De 
komende jaren werkt de ILT verder aan de verbetering van de dienstverlening.  
Richtinggevende keuzes 
De ILT heeft de kernwaarden in het vorige MJP (2022-2026) vertaald naar een aantal 
richtinggevende keuzes voor de invulling en uitvoering van haar werk. Deze zijn weergegeven in 
Figuur 2. 
 
Deze kernwaarden blijven onveranderd. Wel is sprake van een doorontwikkeling en enkele 
accentverschuivingen, met name voor de pijlers effectief en reflectief. De ILT wil op tijd betrokken 
zijn bij de ontwikkeling van nieuwe (internationale) regelgeving, en het burgerperspectief en 
reflectief vermogen versterken. 
 
4 
 

 
 
Meerjarenplan ILT 2023-2027 
 
De ILT maakt van kiezen een speerpunt voor de komende periode. Niet alleen prioriteiten stellen, 
maar – wanneer nodig – ook bewust en onderbouwd expliciet maken wat de inspectie dan niet of 
minder doet. 
Breed signaleren 
De signalerende functie van de ILT wordt verder versterkt, daar zet de ILT de komende periode 
extra op in. Dat is een van de zaken die ook de buitenwereld vraagt. Naast risicogericht toezicht 
biedt de signalerende functie de ILT de mogelijkheid om nieuwe risico's, waarvoor nog geen 
regelgeving is, onder de aandacht te brengen van de politiek en de samenleving.  
 
Als een waakhond van publieke belangen moet de ILT een 'luis in de pels' van de wetgever zijn en 
ook met niet per se welgevallige signalen durven komen. Feitelijke signalen van een 
gezaghebbende toezichthouder zijn en blijven van groot belang in het maatschappelijk debat. 
 
Deze functie en de in het coalitieakkoord aangekondigde betere borging van de onafhankelijke 
positie van rijksinspecties kunnen ook bijdragen aan het herstel van vertrouwen in de overheid. 
 
De ILT levert als onderdeel van het ministerie van Infrastructuur en Waterstaat met deze 
werkwijze een essentiële bijdrage aan de beleidsdoelen en ambities van het ministerie: een veilig, 
leefbaar en bereikbaar Nederland. Klimaatbestendig, economisch sterk en circulair. Een land dat 
mens en milieu beschermt. En een land dat mensen met elkaar en met de wereld verbindt. 
 
Maatschappelijke ontwikkelingen 
Maatschappelijke ontwikkelingen maken het werk van de ILT enerzijds moeilijker, doordat nieuwe 
patronen en risico's ontstaan die vaak lastig te voorspellen zijn. Anderzijds ontstaan, bijvoorbeeld 
door innovatie, nieuwe mogelijkheden om beter en effectiever toezicht te houden.  
Door snelle ontwikkelingen zijn er verschillen tussen wat kan en wat mag, bijvoorbeeld doordat 
wetgeving niet (meer) goed aansluit op maatschappelijke risico's. Het is een uitdaging te letten op 
deze spanning en deze te signaleren. 
Omgevingsanalyse 
In het Meerjarenplan 2022-2026 is een uitvoerige omgevingsanalyse opgenomen. Hierin benoemt 
de ILT als relevante ontwikkelingen:  
 
 Vertrouwen in de overheid, een transparante overheid, en de mondige en actieve 
burger 
Het vertrouwen van de burger in de Nederlandse overheid is relatief groot, toch staat het onder 
druk. In het maatschappelijk debat kan een toezichthouder zoals de ILT een belangrijke rol 
spelen door de verbinding te maken met de burger, betrouwbare informatie te leveren en 
misstanden te agenderen.  
 Technologie, digitalisering en dataficering van de maatschappij 
Digitalisering leidt zowel tot nieuwe maatschappelijke risico's, bijvoorbeeld cyberrisico's, als tot 
allerlei mogelijkheden voor innovatie en vernieuwing in het toezicht.  
 Globalisering en netwerksamenleving 
Onze omgeving is op steeds complexere wijze met elkaar verbonden. Dit heeft gevolgen voor 
het toezicht. Het vraagt om goed zicht op deze relaties en een duidelijke focus op het doel van 
het toezicht.  
Bovendien vraagt het om brede samenwerking met andere (internationale en/of private) 
toezichthouders, mede vanwege de groeiende omvang van EU-regelgeving. Ten laatste vraagt 
het om verdere ontwikkeling van het instrumentarium van de inspectie om interventies te 
kunnen plegen, bijvoorbeeld bij de aanpak van internationale milieucriminaliteit.  
 Transities 
Als onderdeel van het ministerie van IenW heeft de ILT te maken met transities zoals de aanpak 
van de klimaatverandering, de overgang naar een circulaire economie en de ontwikkeling van 
slimme en duurzame mobiliteit. Ook de energietransitie is ingrijpend, aangejaagd door urgente 
aanpak van CO -reductie en een ambitieuze Europese agenda. De ILT moet als toezichthouder 
2
inspelen op de dynamiek in deze transities.  
 
Deze ontwikkelingen blijven de komende jaren een rol spelen bij het bepalen van het 
werkprogramma van de ILT. De mate waarin ze doorwerken in de taakvelden van de ILT kan 
verschillen. 
6 
 

 
 
Meerjarenplan ILT 2023-2027 
Casus: energietransitie 
Een voorbeeld van nieuwe opgaven waar de ILT mee te maken krijgt, volgt uit de 
energietransitie.  
Een veel grootschaliger toepassing van waterstof stelt hoge eisen aan het transport 
(buisleidingen, vervoer gevaarlijke stoffen) en de veilige toepassing daarvan. Delen van het 
petrochemisch cluster in de Rotterdamse haven zullen van karakter veranderen, met nieuwe 
risico's tot gevolg. Op termijn kan een grote hoeveelheid versleten accu's van elektrische 
voertuigen ontstaan, die zorgvuldige verwerking vereist. Op dit moment ontbreekt daarvoor de 
grootschalige verwerkingscapaciteit.  
Ook is voorzienbaar dat op termijn grote hoeveelheden oude zonnepanelen een afvalprobleem 
vormen. De ILT zal, passend bij haar rol en taken, moeten investeren in de benodigde kennis 
om op te treden als handhaver en vergunningverlener, gericht op beperking van de grootste 
risico's voor veiligheid en leefomgeving. 
 
Figuur 4 Casus: energietransitie 
 
De COVID-19-pandemie heeft op verschillende manieren effect gehad op het werk van de ILT. 
Gevolgen voor de onderwerpen waarop de ILT toezicht houdt, zoals mogelijk blijvend veranderde 
mobiliteit op het gebied van personenvervoer, met vooral effecten bij luchtvaart en spoor, en een 
toename in het goederenvervoer als gevolg van bestellingen via webshops. En gevolgen voor de 
manier waarop de ILT toezicht houdt, zoals inspecteren op afstand en een verdere impuls voor 
innovatie en digitalisering van processen.  
 
 
 
 
 
 
 
 
 
 
 
8 
 

 
 
Meerjarenplan ILT 2023-2027 
 
Totale schade 
Onderwerp  in €   # Rangorde ten opzichte van IBRA 2021 
miljoen/ jaar 
1. Afval 
4.000 #  
2. Bodem & grondwater-
960 #  
kwaliteit 
3. REACH & biociden 
850 #  
4. Onveilig goederen-
520 #  
vervoer weg 
5. Duurzame producten 
210 #  
6. OAS & F-gassen 
200   
7. Legionella 
180   
8. Ongeval taxivervoer 
110   
9. Ongeval busvervoer 
100   
10. Infrastructuur weg 
90   
11. Uitstoot wegverkeer 
80   
12. Ongeval scheepvaart 
75 #  
13. Bouwproduct 
75 #  
14. Ongeval railvervoer 
48   
15. Geluid 
46   
 
Legenda 
# de ILT kan een deel van de schade niet berekenen; niet '0' 
 positie in IBRA 2022 is gelijk aan die in 2021 
 positie in IBRA 2022 is hoger dan die in 2021 
 positie in IBRA 2022 is lager dan die in 2021 
 
Figuur 5 Top 15 hoogste schades IBRA 2022 
Schadecategorieën 
De ILT onderscheidt 4 schadecategorieën:  
 Fysieke schade: doden en gewonden door ongevallen;  
 Gezondheidsschade: verlies van levenskwaliteit of levensduur vanwege stoffen en straling;  
 Milieuschade: ontstaan van schaarste door verdringing en vernietiging van middelen, zoals 
lekkage van giftige stoffen waardoor grondwater niet meer bruikbaar is als drinkwaterbron; 
 Economische schade: verlies van maatschappelijk kapitaal. 
 
 
 
Figuur 6 Voorbeeldpercentages per schadecategorie 
10 
 

 
 
Meerjarenplan ILT 2023-2027 
kunnen nakomen. Wanneer de ILT een nieuwe verplichting niet kan nakomen, dan is uitgangspunt 
om een signaal af te geven aan de minister, en dit ook te melden in het kader van de 
verantwoordingscyclus.  
 
Vanuit de beleidsdirecties van IenW start een programma om te kijken of er een 'stofkam' door de 
regelgeving kan worden gehaald en er taken van de ILT uit de wetgeving kunnen worden 
geschrapt. Met het schrappen van bestaande taken van de ILT kan ruimte ontstaan om nieuwe 
taken uit te voeren. 
Politieke en maatschappelijke wensen  
De ILT betrekt bij het opstellen van het werkprogramma – naast de grootste door haarzelf 
gemeten maatschappelijke risico's en verplichtingen – ook de wensen vanuit politiek en 
samenleving. Zoals al genoemd in het coalitieakkoord wordt uitdrukkelijk aandacht besteed aan de 
zorg voor een schone en gezonde leefomgeving door het aanpakken van milieucriminaliteit en  
-risico's.  
 
Bovendien heeft de ILT in 2021 voor de IBRA een perceptieonderzoek gedaan. Daarin is met 
behulp van een burgerpanel de vraag beantwoord hoe de maatschappij het werk van de ILT zou 
prioriteren. Uitkomst was dat de prioritering grotendeels overeenkomt met de risico's uit de 
berekende IBRA-ranking. Onderwerpen die dicht bij de persoonlijke beleving staan, scoren in het 
onderzoek relatief wat hoger dan in de IBRA-berekening, bijvoorbeeld het milieu en de drinkwater-
sector. 
 
Ook kan het voorkomen dat, als gevolg van nieuwe technieken of voortschrijdend inzicht, 
wetgeving is verouderd. Bijvoorbeeld voor risico's rond drones of de uitstoot van fijnstof. Het is een 
uitdaging als toezichthouder dergelijke ontwikkelingen in beeld te krijgen en ernaar te handelen. 
 
Casus: drones 
Het gebruik van drones ontwikkelt zich snel, zowel qua mogelijkheden als qua technische 
innovaties. Omdat wettelijke kaders soms nog niet toereikend zijn, is de ILT betrokken bij 
het stellen van de juiste voorwaarden voor de benodigde test- en experimenteerruimte voor 
gebruikers en het faciliteren van innovatie door ontwikkelaars. Ook kijkt de ILT hoe nieuwe 
(Europese) wetgeving kan worden geïmplementeerd en houdt het nieuwe wet- en 
regelgeving in de gaten. 
 
Figuur 7 Casus: drones 
Casus: AdBlue-manipulatie  
Het beperken van de stikstofuitstoot is een van de doelstellingen in het klimaatbeleid van 
het kabinet. Als onderdeel van een breder pakket van maatregelen zet de ILT zich in voor 
het verminderen van deze uitstoot door het correct gebruik van AdBlue-systemen in 
vrachtwagens. Hierbij maakt de ILT gebruik van zowel administratieve als wegkantcontroles. 
Hierbij wordt ook bekeken of innovatieve 'snuffelbussen' ingezet kunnen worden om de 
controles nog effectiever te maken.  
 
Figuur 8 Casus: AdBlue-manipulatie 
Posterioriteiten  
Gezien de spanning tussen de veelheid en diversiteit aan taken en de per definitie beperkte 
capaciteit van de ILT, betekent het stellen van prioriteiten onvermijdelijk dat sommige taken met 
minder inzet moeten worden uitgevoerd. De ILT wil in de komende jaren meer inzicht geven in de 
gevolgen voor taken die met minimale inzet moeten worden uitgevoerd. Daarnaast wil de ILT door 
middel van een wetgevingsbrief in beeld brengen welke wetgeving onvoldoende bijdraagt aan 
effectief toezicht. 
12 
 

 
 
Meerjarenplan ILT 2023-2027 
Opsporing 
Opsporing is gericht op personen en bedrijven die de regelgeving op het gebied van transport, 
infrastructuur, milieu en wonen stelselmatig en op een ernstige manier overtreden.  
 
Vaak gaat het om georganiseerde criminaliteit met een ondermijnend karakter en veelal met 
internationale (financiële) constructies en handelsstromen, zoals internationale milieucriminaliteit. 
Dit vraagt om een integrale aanpak, waarbij de ILT nauw samenwerkt met andere 
opsporingspartners in binnen- en buitenland, zoals politie en Interpol, maar ook met de 
omgevingsdiensten waarmee informatie-uitwisseling plaatsvindt.  
 
Vanwege de bijzondere juridische kaders heeft de ILT de opsporing in een apart 
organisatieonderdeel ondergebracht: de Inlichtingen en Opsporingsdienst (IOD). De IOD werkt 
onder verantwoordelijkheid van het Openbaar Ministerie (OM). Met het OM zijn werkafspraken 
gemaakt.  
 
Toezicht en opsporing zijn steeds sterker met elkaar verbonden. In de ILT-handhavingsstrategie is 
de strafrechtelijke handhaving onderdeel van de totale handhavingstoolbox. Reeds aan de voorkant 
wordt gekeken welke instrumenten het beste effect opleveren: opsporing als een optimum en niet 
als ultimum.  
 
De komende periode is er groei voorzien van de opsporingscapaciteit voor milieugerelateerde 
criminaliteit. Hiervoor is uit het coalitieakkoord vanaf 2024 een bedrag van €6 miljoen per jaar 
beschikbaar (2023: €4 miljoen). Als gevolg van de nieuwe handhavingsstrategie neemt naar 
verwachting ook het aantal strafrechtelijke interventies binnen het huidige toezicht toe.  
Ontwikkeling rol toezicht in de beleidscyclus  
Toezicht vormt traditioneel het sluitstuk van de keten beleidsontwikkeling-uitvoering-toezicht. Aan 
het begin van deze keten heeft de ILT formeel een rol door het uitvoeren van de zogenaamde HUF-
toets: het toetsen op handhaafbaarheid, uitvoerbaarheid en fraudebestendigheid van nieuwe – en 
wijzigingen in bestaande – wet- en regelgeving. De HUF-toets stimuleert dat de randvoorwaarden 
voor de beoogde invulling van een nieuwe taak op orde zijn.  
 
De ILT streeft ernaar kennis en ervaring bij de beleidsonderdelen van het ministerie in te brengen 
vanuit haar onafhankelijke positie als toezichthouder en vergunningverlener, ook in de periode 
voorafgaand aan de HUF-toets. Bijvoorbeeld over de mogelijke rol van de inspectie, de wijze 
waarop deze rol in regelgeving wordt vertaald en de bevoegdheden en instrumenten die de ILT 
eventueel ter beschikking krijgt. Zo verzorgt de ILT een masterclass HUF-toetsen voor 
beleidsmedewerkers.  
 
Ook de openbaarheid van de HUF-toetsen draagt bij aan de aandacht voor handhaafbaarheid van 
de regelgeving. De eerste bevindingen bij HUF-toetsen zijn dat de handhaafbaarheid van nieuwe 
regelgeving in 2021 is verbeterd ten opzichte van 2020. Daarnaast zullen de HUF-toetsen op 
internationale regelgeving komende jaren naar verwachting meer aandacht vergen.  
 
Door digitalisering van de samenleving komt steeds meer data beschikbaar. De ILT wil dat in wet- 
en regelgeving wordt vastgelegd in hoeverre zij deze data mag gebruiken, en dat de ILT de 
middelen die daarvoor nodig zijn kan verwerven.  
Daarnaast verwacht de ILT signalen af te geven over aandachtspunten met betrekking tot 
certificerende instellingen. De ILT werkt in het programma Inspectie en Certificering aan het 
doorontwikkelen van deze vorm van toezicht en stelt hiervoor een beoordelingskader op. 
 
Versterking reflectieve en signalerende rol 
De ILT stelt vanuit haar reflectieve functie als rijksinspectie signalen vast en rapporteert deze aan 
de buitenwereld en daarmee aan de belangrijkste stakeholders. Dit heeft als doel te agenderen en 
stakeholders te stimuleren om actie te ondernemen om het probleem te verminderen. Het gaat 
niet uitsluitend om risico's en misstanden. Nieuwe ontwikkelingen kunnen ook kansen bieden voor 
bijvoorbeeld wijziging van verouderde wet- en regelgeving. 
14 
 

 
 
Meerjarenplan ILT 2023-2027 
5. Waaraan werkt de ILT 
Breedte en diversiteit van het werkveld 
De ILT is verantwoordelijk voor toezicht, vergunningverlening en opsporing op een brede reeks  
onderwerpen op het terrein van transport, infrastructuur, milieu en wonen.  
 
Informatie over de onderwerpen die vallen onder de ILT staat verdeeld over 17 hoofdonderwerpen 
met ruim 200 links naar onderliggende informatie op www.ilent.nl/onderwerpen. 
 
Naast het ministerie van Infrastructuur en Waterstaat voert de ILT taken uit voor de volgende 
ministeries en ministers: 
 
 Voor het ministerie van Binnenlandse Zaken en Koninkrijksrelaties (BZK): toezicht op CE-
markeringen van bouwproducten en toezicht op energielabels voor energieprestaties van 
gebouwen. 
 Voor de minister voor Volkshuisvesting en Ruimtelijke Ordening (VRO): toezicht op de woning-
corporaties. 
 Voor het ministerie van Economische Zaken en Klimaat (EZK): toezicht op het verminderen van 
broeikasgassen en het verbindingsbureau markttoezicht op producten. 
 Voor het ministerie van Justitie en Veiligheid (JenV): vergunningverlening en toezicht op de Wet 
precursoren voor explosieven en toezicht op de bescherming van de koopvaardij. 
 Voor het ministerie van Buitenlandse Zaken (BuZa): toezicht volgens de Uitvoeringswet 
Verordening conflictmineralen. 
 Voor het ministerie van Financiën (Fin): toezicht op naleving van de Afvalstoffenheffing. 
 
De ILT werkt ook samen met andere toezichthouders. Onder andere met de Nederlandse 
Arbeidsinspectie voert de ILT het toezicht uit op rij- en rusttijden.  
Het takenpakket van de ILT volgt uit meer dan 70 wetten met een lange lijst van daaronder 
vallende besluiten en regelingen en uit 79 verordeningen, 27 verdragen, 71 aanwijzingen en 
mandaatregelingen.  
 
Hieruit volgt een groot aantal verantwoordelijkheden, zoals het afgeven van 284 verschillende 
typen vergunningen, het beheer over 15 registers, de ontvangst van 88 meldstromen en het 
verzorgen van ruim 150 rapportages. Deze breedte en diversiteit aan taken en producten dwingt 
de ILT tot het maken van scherpe keuzes over de inzet.  
Maatschappelijk effect is leidend  
De ILT is gericht op het beperken van maatschappelijke schade. Taken die hoog scoren in de ILT-
brede risicoanalyse (IBRA) krijgen extra aandacht ten laste van taken die minder hoog uitkomen.  
 
De wettelijke taken vragen, gezien de omvang van de middelen die de ILT beschikbaar heeft, een 
afweging over hoe in- of extensief de ILT deze uitvoert. Deze afweging zit deels tussen de 
onderwerpen binnen elk van de genoemde terreinen, maar ook over de terreinen heen. Zo raken 
de maatschappelijke ontwikkelingen tussen milieu en veiligheid steeds meer verweven, wat vraagt 
om een integrale benadering. Hieronder volgen de belangrijkste aandachtspunten per 
toezichtonderwerp: milieu, transport, infrastructuur en wonen. 
 
Milieu 
Voor milieu volgen uit de IBRA substantiële maatschappelijke risico's. Al een aantal jaar laat de 
IBRA de grootste risico's zien op het terrein van afval en bodem. Daarnaast zijn  signaalschades 
groot op het terrein van emissies van diverse schadelijke stoffen.  
 
Uit onderzoek naar de perceptie van burgers over maatschappelijke risico's, dat de ILT in 2021 
heeft laten uitvoeren, bleek dat ook daar de onderwerpen op het gebied van milieu bovenaan 
staan: de juiste verwerking van afval, de zorg voor bodem en waterkwaliteit, en het correcte 
gebruik van chemicaliën.  
16 
 

 
 
Meerjarenplan ILT 2023-2027 
bijdragen aan vermindering van het geconstateerde risico, met zichtbaar effect. 
  
Ook bij onderwerpen met een minder groot maatschappelijk risico kan de ILT kiezen voor een 
programmatische aanpak. Bijvoorbeeld als sprake is van domeinoverstijgende vraagstukken, zoals 
in het geval van luchthaven Schiphol, waar vragen op het gebied van transport, infrastructuur en 
milieu geografisch samenkomen. Of in programma's waarin de inspectie kijkt naar vernieuwende 
manieren van werken, zoals verkennen of het concept 'vertrouwen' van meerwaarde kan zijn. 
Daarnaast zijn er programma's gericht op de organisatieontwikkeling van de ILT zelf. 
 
Dit zijn de programma's die in 2022 in uitvoering of in ontwikkeling zijn. Veel programma's 
eindigen in de periode 2022-2027, waarna wordt bezien of, en op welke wijze, ze een vervolg 
krijgen. 
 
Programma's in uitvoering: toezicht 
1.  Afval circulair 
2.  Cybersecurity  
3.  Duurzame producten 
4.  Grond- en bouwstoffen 
5.  Inspectie en certificering 
6.  Marktwerking taxi  
7.  Minder broeikasgassen 
8.  Schoon schip 
9.  Slim en veilig goederenvervoer over de weg 
10. Veilig en Duurzaam Schiphol 
11. Veiligheid op het spoor 
12. Vertrouwen 
  
Programma's in uitvoering: organisatieverandering 
1. Basiscondities programmatisch toezicht met effect 
2. Datakoers ILT 
3. Optimalisatie vergunningverlening 
 
Programma's in ontwikkeling: toezicht 
1. Brandstoffen   
2. Chemische stoffen (REACH) 
3. Internettoezicht 
4. Markttoezicht op producten 
5. Versterking Luchtvaartautoriteit 
 
Voor onderwerpen waarvoor geen programma is ingericht, beoordeelt de ILT – met de IBRA als 
belangrijkste uitgangspunt – of een programma wenselijk of mogelijk is. Dit gebeurt door middel 
van verkenningen. Voor de periode 2023 en verder gaat dit in elk geval om: 
 
1. Ongevallen met schepen 
2. Klimaat 
3. Artificiële intelligentie  
Inzichtelijk maken van effect  
De overheid heeft zich maatschappelijke doelen gesteld. De ILT draagt aan de realisatie hiervan bij 
door toezicht, opsporing en vergunningverlening. Inzicht in de bijdrage van de ILT aan 
beleidsdoelen maakt het mogelijk hierover verantwoording af te leggen en indien nodig bij te 
sturen.  
 
Om de effecten beter inzichtelijk te maken, hanteert de ILT een aanpak gebaseerd op het 
geloofwaardig maken van die bijdrage door onderbouwde redeneerlijnen op te stellen die 
vervolgens – waar mogelijk – worden getoetst aan metingen in de praktijk. Het is daarbij 
essentieel indicatoren vast te stellen die iets zeggen over de bijdrage van de ILT aan de 
beleidsdoelen. 
18 
 

 
 
Meerjarenplan ILT 2023-2027 
dit gebied en de aanscherping van normen in de bestaande regelgeving. Zo richt de ILT zich op het 
toezicht op het beperken van het gebruik van single use plastics, zoals rietjes, plastic bestek of 
vistuig. 
 
Daarnaast is de ILT verantwoordelijk voor vergunningverlening en toezicht op afvalimport, -
doorvoer en -export op grond van de Europese verordening overbrenging afvalstoffen (EVOA). 
 
Verder heeft de ILT vergunningverlenende en toezichtstaken op het gebied van het Besluit 
inzamelen afvalstoffen (Bia), de Europese Verordening scheepsrecycling, de Wet voorkoming 
verontreiniging door schepen (Wvvs), en de Belasting op verwijdering afval in het buitenland 
(buitenlandheffing). Ten slotte heeft de ILT een taak op het gebied van de afvalstoffenheffing 
buitenland op basis van de Europese kaderrichtlijn afvalstoffen. 
Ontwikkelingen  
De verwachting is dat, zoals ook bij plastics gebeurd is, landen buiten de Europese Unie (EU) hun 
grenzen voor laagwaardige afvalstromen gaan sluiten of hieraan eigen eisen gaan stellen. 
  
De druk op de Europese markt neemt hierdoor toe en daarmee het risico op afvoer naar 
verwerkers die het minder nauw nemen met wettelijke normen en richtlijnen. De geplande 
herzieningen van de EVOA hebben daarbij invloed op de huidige werkwijze van de ILT.  
 
Daarnaast zijn in de wetgeving eisen gesteld aan minimale percentages hergebruikt materiaal in 
producten. Dit betekent bijvoorbeeld dat producenten in 2030 een plastic flesje voor minimaal 30% 
uit recyclaat moeten laten bestaan. Ook de kwaliteit of samenstelling van afvalstromen gaat bij 
import- en exportcontroles nadrukkelijker een rol spelen. Ten slotte zullen complexe afvalstromen 
gerelateerd aan duurzaamheid in de toekomst een grote omvang krijgen, zoals afval van 
zonnepanelen, windmolens, accu's en batterijen.  
 
De samenleving vraagt om meer duurzaamheid en vermindering van het gebruik van single use 
plastics. Dit gaat verder dan de huidige normen voor producenten, wat tot schuring kan leiden. Het 
belang dat de samenleving hieraan hecht is zichtbaar door het groeiend aantal meldingen dat de 
ILT ontvangt. 
 
Textiel 
In 2023 treedt een uitgebreide producentenverantwoordelijkheid (UPV) voor textiel in werking. Het 
doel is te zorgen voor meer hergebruik, minder verspilling en minder vervuiling. De producenten 
van kleding worden verantwoordelijk voor de afvalfase van de producten die zij op de markt 
brengen. De bepalingen van het Besluit regeling voor uitgebreide producentenverantwoordelijkheid 
zijn van toepassing.  
 
In het Besluit UPV worden eisen gesteld aan onder andere de inname van hun producten in de 
afvalfase en aan de organisatie en financiering daarvan. Een UPV biedt mogelijkheden te sturen op 
de achterkant van de keten om zo de voorkant van de keten te beïnvloeden.  
 
De verwachting is dat wanneer de producent verantwoordelijk is voor de hele levenscyclus van 
textiel, ook voor de afvalfase, deze geprikkeld wordt de kosten van inzameling, sortering en 
recycling te verlagen door langere levensduur, hergebruik, reparatie en recycling te stimuleren. De 
ILT houdt toezicht op deze nieuwe UPV. 
 
Afval als grondstof 
Er is sprake van toenemend gebruik van afvalstromen als grondstof voor nieuwe producten, 
bijvoorbeeld biobrandstoffen. De samenstelling van afval- en grondstoffenstromen is steeds 
complexer, onder andere door de toegenomen waarde van deze stromen, de complexe 
(internationale) handelsketens, voortschrijdend inzicht in de schadelijkheid van vervuilende stoffen 
in de afvalstromen, en de versnipperde controlestructuren op de plaatsen van herkomst.  
Focus van de ILT  
De komende jaren zoekt de ILT nadrukkelijk aansluiting bij de transitieagenda's voor een circulaire 
economie die voor een aantal sectoren zijn opgesteld.  
20 
 

 
 
Meerjarenplan ILT 2023-2027 
Grond- en oppervlaktewater 
De klimaatverandering zorgt voor meer druk op het grond- en oppervlaktewater als bron voor de 
winning van drinkwater. Dit leidt tot schaarste bij droogte met als gevolg mogelijke 
normoverschrijding.  
 
Verder staat de kwaliteit van het grond- en oppervlaktewater onder druk vanwege een toename 
van opkomende stoffen, zoals PFAS, andere zeer zorgwekkende stoffen (ZZS), medicijnresten, 
bestrijdingsmiddelen en de toepassing van secundaire bouwstoffen die kunnen uitlogen.  
Focus van de ILT 
Bodemkwaliteit 
De focus van het bodemtoezicht richt zich op het voorkomen van risicovolle en ongewenste 
gebeurtenissen op het gebied van het (weg)mengen van verontreinigingen in de ketens van 
grondverzet en toepassing van bouwstoffen, waarbij uitloging en uitspoeling van verontreinigingen 
kan plaatsvinden en het drinkwater kan bedreigen. De ILT heeft hiervoor een programma ingericht. 
 
In de eerdergenoemde onderzoeken is geconcludeerd dat de ILT als toezichthouder in het stelsel 
bodemtoezicht op grond van normoverschrijdend gedrag binnen het Besluit bodemkwaliteit (Bbk) 
intensiever moet toezien op certificerende instellingen en bodemintermediairs. 
 
Hier zet de ILT op in door het VTH-deel op te pakken van het programma van het ministerie van 
IenW gericht op het verbeteren van het Kwalibo-stelsel. Daarnaast besteedt de ILT in het 
programma Inspectie en Certificering specifiek aandacht aan de verschillende stelsels van 
certificering. 
 
De ILT draagt de komende jaren bij aan de verdere ontwikkeling van beschikbaar instrumentarium, 
zoals het gebruik van locatiegegevens, satellietgegevens als locatie en samenstelling en het 
grondstromenpaspoort. Ook gaat de ILT vaker gebruikmaken van strafrecht voor het terugdringen 
van bodemovertredingen.  
 
Grond- en oppervlaktewater 
Bij de watertaken van de ILT gaat de focus uit naar actualisering van verleende vergunningen voor 
lozingen op oppervlaktewater waarbij opkomende stoffen speciale aandacht krijgen. Daarnaast is 
sprake van een toename van vergunningverlenende en toezichthoudende taken door de komst van 
de Omgevingswet.  
 
REACH en biociden 
Maatschappelijke doelen 
De ILT werkt aan het beperken van de risico's van chemische stoffen voor de gezondheid, het 
milieu en de veiligheid. REACH staat voor: Registratie, Evaluatie, Autorisatie en restrictie van 
Chemische stoffen.  
 
Hierbij gaat het om risico's bij productie, handel, gebruik en misbruik van industriële chemicaliën, 
biociden en explosieve stoffen en precursoren. Het tegengaan van marktverstoring is een doel van 
het ILT-toezicht op naleving van de regelgeving voor chemische stoffen. 
De kennis over de schadelijkheid van deze stoffen groeit en daarmee de maatschappelijke onrust 
en politieke aandacht. Het toezicht moet bijdragen aan de verbetering van het maatschappelijk 
vertrouwen, doordat de inspectie proactief en reactief signalen oppakt die voortkomen uit het 
gebruik of misbruik van chemische stoffen en daarmee de risico's verkleint. 
Ontwikkelingen 
Wereldwijd wordt een groeiende hoeveelheid gevaarlijke stoffen geproduceerd en gebruikt, 
waarvan de effecten op de gezondheid en de leefomgeving – biodiversiteit, klimaat, ophoping in 
het milieu of een combinatie hiervan – niet of onvoldoende worden beheerst. Door een opwarmend 
klimaat en de globalisering doen meer plaagdieren en invasieve exoten hun intrede. De 
bijbehorende chemische bestrijding geeft risico's. 
  
Daarnaast worden steeds meer slecht-afbrekende, mobiele en toxische stoffen ontdekt in 
(drink)water. ILT wil nagaan of het gebruik ervan is toegestaan en welke maatregelen nodig zijn.  
22 
 

 
 
Meerjarenplan ILT 2023-2027 
Bedrijven wijzen op eigen verantwoordelijkheid 
In het 'stoffenveld' wil de ILT het gebruik van andere vormen van toezicht, zoals communicatie en 
besturingstoezicht, verder ontwikkelen. Hierbij richt de ILT zich onder meer op 
nalevingscommunicatie en het beschikbaar maken van informatie over verantwoord gebruik van en 
handel in chemische stoffen.  
De ILT gaat anticiperen op de omvangrijke toenemende internethandel in chemische stoffen en 
online marktplaatsen aanspreken op hun verantwoordelijkheden. 
 
Goederenvervoer over de weg 
Maatschappelijke doelen  
De ILT zet zich in voor veilig, eerlijk en duurzaam wegtransport. Ongelukken in wegtransport 
kunnen ontstaan door oververmoeidheid van chauffeurs, gebrekkige opleiding van chauffeurs, 
technische gebreken aan voertuigen of overbelading.  
Het niet naleven van regels voor arbeids- en rusttijden, belading of cabotage leidt tot onveiligheid 
en tot oneerlijke concurrentieverhoudingen tussen transporteurs. Bovendien kan het niet naleven 
van de regels schade veroorzaken aan het weggennet en de luchtkwaliteit verminderen.  
Ontwikkelingen  
Transportregelgeving wordt veelal op EU-niveau opgesteld en door de rijksoverheid 
geïmplementeerd in nationale wetgeving. In de nieuwe transportregelgeving (EU Mobility Package) 
is een evenwicht gecreëerd tussen de arbeids- en sociale omstandigheden van 
vrachtwagenchauffeurs en de vrijheid van ondernemers om diensten te verlenen. Dit pakket leidt 
voor chauffeurs onder meer tot nadere regels over hun cabinerust, inroostering en de periodieke 
terugkeer naar hun woonplaats of bedrijfslocatie.  
 
Voor een veilig wegtransport is goede internationale samenwerking noodzakelijk. Een voorbeeld 
e
hiervan is de gefaseerde invoering van de 2 generatie slimme tachografen in het internationaal 
wegtransport vanaf 2024. Ze zijn vanaf 21 augustus 2023 al verplicht voor nieuwe voertuigen. 
Vanaf augustus 2025 moeten ook bestaande voertuigen zwaarder dan 3.500 kilogram hun 
tachograaf door de nieuwe vervangen hebben. 
 
Een ander voorbeeld is de invoering van het ERRU (European Register of Roadtransport 
Undertakings), waarin vervoersovertredingen op Europees niveau worden geregistreerd en die 
gebruikt wordt  bij de beoordeling van de betrouwbaarheid van de chauffeur en onderneming.  
Focus van de ILT  
De ILT zet in op versterking van het informatiegestuurd en risicogericht toezicht in het 
wegtransport. Met het digitaal inspecteren en de doorontwikkeling van het bureautoezicht komen 
overtreders scherper in beeld, wordt de capaciteit efficiënter ingezet en kunnen bedrijfs- en 
weginspecties risicogericht worden uitgevoerd.  
 
Hierbij zoekt de ILT de samenwerking met toezichtpartners, zowel nationaal als internationaal – 
bijvoorbeeld met Euro Controle Route (ECR)/European Grouping of Territorial Cooperation (EGTC). 
Een van de doelen van deze samenwerking is de Europese regels op gelijke wijze toe te passen en 
daarmee te komen tot harmonisatie van het toezicht.  
 
Voor de aanpak van zware overtredingen wordt door middel van het FEK (Fraude Expertise 
Knooppunt) de samenhang tussen toezicht en strafrechtelijke opsporing versterkt.  
 
De komende jaren zet de ILT onder meer in op: 
 
 het inrichten van digitaal toezicht op de tachograaf;  
 tachograafmanipulatie;  
 technische eisen aan de vrachtwagen en overbelading;  
 gestelde eisen aan chauffeurs; 
 emissie-eisen. 
 
Verder wordt onderzocht in welke mate manipulatie van AdBlue-systemen in vrachtwagens 
aangepakt kan worden, om zo een bijdrage te leveren aan de vermindering van stikstofdepositie. 
 
24 
 

 
 
Meerjarenplan ILT 2023-2027 
 
Deze vraag naar zware koudemiddelen, maar ook de lagere prijsstelling van koudemiddelen op de 
illegale markt, zorgt ervoor dat deze illegale markt lucratief is en voorlopig blijft. Hierdoor worden 
de uitfaseringsdoelstellingen gesaboteerd. Ook vinden illegale activiteiten zoals installatie door 
niet-gecertificeerde bedrijven plaats die verband houden met de illegale import van gassen. 
Vandaar dat hier de komende jaren de focus op blijft liggen. 
 
Taxi- en busvervoer  
Maatschappelijke doelen  
De ILT zet zich in voor veilig bus- en taxivervoer, met goede beschikbaarheid, goede kwaliteit en 
eerlijke concurrentie tussen ondernemers. Het personenvervoer over de weg moet veilig zijn voor 
de passagiers, overige weggebruikers en de chauffeurs. Daarvoor is belangrijk dat chauffeurs 
bekwaam, uitgerust en betrouwbaar zijn en de voertuigen in een goede technische staat verkeren.  
 
Daarom houdt de ILT toezicht op de kwalificaties en betrouwbaarheid van de chauffeurs, de 
naleving van arbeids- en rusttijden en de aanwezigheid van de juiste vergunningen voor het 
verrichten van personenvervoer. Ook controleert de ILT of voertuigen voor het vervoer van 
personen zijn goedgekeurd.  
 
Binnen de taxibranche is sprake van illegaal taxivervoer. Dit verstoort de taximarkt en tast het 
vertrouwen in en de zekerheid van het taxivervoer aan. Betrouwbare taxiondernemingen lopen 
hierdoor inkomsten mis.  
 
De ILT ziet erop toe dat de regels door ondernemers en bus- en taxichauffeurs nageleefd worden. 
Hiermee draagt de inspectie bij aan de veiligheid en betrouwbaarheid van het bus- en taxivervoer 
en bestrijdt zij oneerlijke concurrentie.  
Ontwikkelingen  
Met de opkomst en groei van de platformtaxi's vindt een verschuiving plaats in de taxibranche. De 
bestelmarkt groeit ten koste van de opstapmarkt en kenmerkt zich door een verdergaande 
digitalisering. Het plannen, boeken en betalen van het vervoer verloopt via een app. Dit geldt ook 
steeds vaker voor het vervoer per bus, trein en tram, en voor de groeiende markt van de deelfiets, 
-scooter en -auto.  
 
Door combinaties van deze (nieuwe) vormen van personenvervoer wordt het reizen op maat en 
volgens de wensen van de reiziger steeds beter mogelijk: mobility-as-a-service. Binnen deze 
nieuwe mobiliteitsconcepten speelt duurzaam vervoer een betekenisvolle rol. 
 
De markt voor personenvervoer per bus en voor taxi is in de periode 2020-2021 aanzienlijk 
gekrompen. De moeilijke marktomstandigheden van de afgelopen jaren hebben ervoor gezorgd dat 
een deel van de chauffeurs is gestopt. De verwachting is dat het bus- en taxivervoer de komende 
jaren groeit. De vraag is wat dit betekent voor de toekomstige marktomstandigheden.  
 
Nieuwe typen voertuigen komen van tijd tot tijd op de markt. Hierbij speelt de vraag of deze vallen 
onder de categorie taxi of bus, en daarmee of de ILT toezicht moet houden en aan welke regels de 
bestuurders van deze voertuigen moeten voldoen. 
 
In de taxibranche gaat de verplichting tot het gebruik van een boordcomputer verdwijnen. Er komt 
een register waarvoor taxibedrijven informatie moeten aanleveren over de arbeids- en rusttijden 
van hun chauffeurs. Volgens planning is dit register in 2024 gereed voor gebruik. 
 
De status van platformbedrijven is tevens in ontwikkeling. De arbeidsrechtelijke positie van 
platformbedrijven ten opzichte van de chauffeurs is onderwerp van gerechtelijke procedures die 
invloed hebben op het functioneren van de markt en het toezicht van de ILT daarop. 
Focus van de ILT  
De ILT zet in op versterking van het informatie- en risicogericht toezicht op het taxi- en 
busvervoer. De digitalisering van het taxitoezicht krijgt vorm door het gebruik van het arbeids- en 
rusttijdenregister en het digitaal uitvoeren van bedrijfsinspecties. 
26 
 

 
 
Meerjarenplan ILT 2023-2027 
niet langer het product centraal staat, maar het functioneren van de markt en het stelsel van 
private en publieke partijen dat die markt beheerst. Dit vraagt om intensievere Europese 
samenwerking en informatie-uitwisseling, maar ook om Europees georganiseerde opleidingen, 
personeelsuitwisselingen, kennisondersteuning en gezamenlijke inspectieplannen en testfaciliteiten, 
die de komende jaren worden ontwikkeld.  
 
Emissies  
Maatschappelijke doelen 
Het toezicht op de emissies van diverse transportmiddelen is primair gericht op duurzaamheid. Het 
gaat om het voorkomen van schade aan het milieu door de te grote uitstoot van schadelijke stoffen 
– in het bijzonder zwavel (SO ), stikstof (NO ) en broeikasgas (CO ) – te verminderen. In het 
2 x 2
verlengde hiervan gaat het om het voorkomen van gezondheidsschade bij mensen door de uitstoot 
van schadelijke stoffen.  
Ontwikkelingen 
Bij emissies van schadelijke stoffen richt de ILT zich momenteel vooral op de zwavelgehaltes van 
de gebruikte brandstoffen, zowel voor zeescheepvaart, binnenvaart (inclusief pleziervaartuigen), 
als voor mobiele machines en wegvervoer.  
 
Voor de zeevaart geldt dat de naleving van wet- en regelgeving op het terrein van het 
zwavelgehalte van brandstoffen hoog is, mede door het toezicht hierop. Hierdoor verschuift de 
aandacht naar andere schadelijke stoffen, in het bijzonder stikstof, CO en fijnstof. Voor 
2
zeeschepen gelden vanaf 2021 strengere internationale eisen voor stikstofuitstoot.  
 
Ook brandstoffen voor voertuigen, mobiele machines, binnenvaart en pleziervaart in Nederland 
moeten voldoen aan milieutechnische normen. Het blenden van brandstoffen op een manier die 
niet voldoet aan de norm levert bedrijven financieel voordeel op en veroorzaakt waarschijnlijk 
milieuschade. Hetzelfde geldt voor het gebruiken van brandstoffen voor andere toepassingen dan 
waarvoor deze zijn geproduceerd.  
 
In de binnenvaart lijkt de aandacht voor schadelijke (zwavel)emissies lager dan in de zeevaart. Een 
aanzienlijk deel van de schepen haalt de zwavelnorm niet.  
Andere nieuwe risico's zijn het gebruik en bijmengen van biobrandstoffen in onder andere de 
binnenvaart. Ook ontstaan mogelijk nieuwe risico's bij het gebruik van nieuwe brandstoffen. 
 
Geluid en trillingen 
Bij luchtvaart en rail- en wegvoer is daarnaast sprake van andersoortige emissies dan van 
schadelijke stoffen. Het gaat dan in het bijzonder om geluid(soverlast) en in mindere mate 
trillingen (rail). De ILT houdt toezicht op geluidnormen van rijks- en hoofdspoorwegen. Overlast 
door (ernstige) geluidshinder betreft vooral het wegverkeer; in mindere mate het spoor. 
De luchthavens van nationale betekenis – met uitzondering van Lelystad Airport – gaan de 
komende jaren activiteiten ondernemen op het gebied van hun milieuvergunning. De verouderde 
omzettingsregelingen worden Luchthavenbesluiten. Daarbij is de introductie van het nieuwe 
normen- en handhavingsstelsel (NNHS) op basis van het Luchthavenverkeerbesluit Schiphol (LVB1) 
van belang. Dit NNHS beschermt de omgeving van Schiphol tegen overmatige belasting van geluid 
en luchtverontreiniging veroorzaakt door de luchtvaart. 
De ILT houdt toezicht op deze en andere milieuaspecten rondom Amsterdam Airport Schiphol en de 
regionale luchthavens Rotterdam The Hague Airport, Maastricht Aachen Airport, Groningen Airport 
Eelde en Lelystad Airport. Ten aanzien van de luchthavens spelen uitdagingen op het gebied van 
stikstof, (ultra)fijnstof, geluidsoverlast en woningbouw. 
Focus van de ILT 
De ILT blijft zich conform de verplichtingen inzetten op het controleren van brandstoffen op 
zwavelgehalte. Onder meer door gebruik van technieken die hun waarde hebben bewezen, zoals 
remote sensing, snuffelpalen en monsternames.  
 
Voor de binnenvaart en het gebruik van mobiele machines geldt dat gerichte aandacht voor het 
zwavelgehalte nodig is. De komende jaren is meer onderzoek nodig om daarnaast de risico's van 
andere emissies, zoals stikstof, CO en fijnstof, beter in beeld te krijgen. Daar zet de ILT zich voor 
2
28 
 

 
 
Meerjarenplan ILT 2023-2027 
arbeidsomstandigheden, vaar- en rusttijden en de veiligheid van bemanning en passagiers. Hierbij 
wordt ook gekeken naar uitbuiting van personeel, in samenwerking met de Arbeidsinspectie. 
 
Omgaan met hoogwaardige apparatuur stelt hoge eisen aan competenties van zowel bemanning 
als handhavers en onderzoekers. Dat is een uitdaging gezien de afname van goed geschoold 
personeel in de scheepvaart. 
 
Railvervoer  
Maatschappelijke doelen  
De ILT zet zich in voor een veilig transport van personen en goederen over het spoor. Belangrijk 
voor de veiligheid zijn de bekwaamheid van personeel, de juiste werking van 
veiligheidsbeheerssystemen en -procedures, en de kwaliteit van het rijdend materieel én de 
spoorinfrastructuur. Ook is van belang dat het vervoer van gevaarlijke stoffen over het spoor veilig 
verloopt (zie tevens paragraaf 'vervoer gevaarlijke stoffen'). 
 
De ILT is toezichthouder voor het hoofdspoor, het lokaal spoor en het bijzonder spoor. Voor het 
lokaal openbaar spoor, zoals tram en lightrail zijn de decentrale overheden verantwoordelijk voor 
de handhaving op basis van toezichtsignalen van de ILT. Zij huren de ILT in om deze taak uit te 
voeren.  
 
Met het spoortoezicht levert de ILT een bijdrage aan een betrouwbaar en veilig spoornetwerk en 
aan het beperken van letselschade, fysieke schade of economische schade als gevolg van 
ongelukken en incidenten. 
Ontwikkelingen  
Het Nederlandse spoornetwerk wordt zeer intensief gebruikt. Als gevolg van de verduurzaming van 
het personen- en goederenvervoer en vanwege het ontmoedigen van korte afstandsvluchten, 
neemt het spoorgebruik naar verwachting de komende jaren verder toe, na een terugval in de 
periode 2021-2022 vanwege COVID-19. Daarnaast bestaan er plannen om het lokaal spoor de 
komende jaren uit te breiden met een aantal nieuwe lijnen. Besluitvorming hierover moet nog 
plaatsvinden. 
 
Internationale samenwerking is essentieel voor de realisatie van goede internationale verbindingen 
en bij grensovergangen. De komende jaren richt de European Rail Agency (ERA) zich op het 
verbeteren van de verbinding tussen hun vergunningverlening en het aansluitende toezicht daarop 
door de NSA's (National Safety Authorities) in de lidstaten. De regulerende rol die de ERA 
paneuropees heeft, wordt steeds belangrijker. 
 
Op het terrein van het spoor speelt daarnaast een aantal technologische ontwikkelingen. Sinds de 
introductie van het treinbeveiligingssysteem ERTMS in 2007 is het gebruik hiervan gefaseerd 
toegenomen. Dit gaat door in de periode 2023-2027, wat zal leiden tot een significante toename 
van het aantal aangevraagde vergunningen.  
 
Verder is het rijden zonder machinist (ATO: Automatic Train Operation) in ontwikkeling en wordt 
op rangeerterreinen geïnvesteerd in het automatisch koppelen van treinmaterieel.  
Focus van de ILT  
De ILT voert het railtoezicht informatie- en risicogericht uit. Daarbij maakt de ILT gebruik van 
nieuwe toezichttechnieken, zoals de inzet van drones en satellieten, en streeft zij naar online 
inzage in systemen van infrabeheerders, railondernemingen en -voertuigen.  
 
De ILT geeft daarbij prioriteit aan het bevorderen van het veiligheidsbeheer en de 
veiligheidscultuur bij spoorwegondernemingen, onder meer door het steeds vaker toepassen van 
besturingstoezicht. De ILT gaat hierover in overleg met de spoorbestuurders.  
 
Vervolgens is er aandacht voor specifieke veiligheidsrisico's zoals het transport van gevaarlijke 
stoffen, de risico's bij concessie-wisselingen, ongeoorloofde passage van een rood sein, en de 
veiligheid bij overwegen en voor baanwerkers.  
 
Verder levert de ILT een bijdrage aan de implementatie van het beveiligingssysteem ERTMS binnen 
30 
 

 
 
Meerjarenplan ILT 2023-2027 
 
 
Ook continueert de inspectie de jaarlijkse uitgave van de Staat van Schiphol en wordt deze 
inhoudelijk verdiept en doorontwikkeld tot de Staat van de Luchtvaart. De ILT blijft investeren in 
andere vormen van toezicht om zo efficiënt mogelijk te kunnen voldoen aan de wettelijke 
verplichtingen enerzijds, en het voorkomen van maatschappelijke schade anderzijds. De ILT levert 
jaarlijks een bijdrage aan de luchtvaartmonitor. 
 
Naar aanleiding van de Kabinetsreactie van 26 november 2021 op het OVV-rapport 'Veilige 
vliegroutes' breidt de ILT het toezicht uit met een beoordeling achteraf van de beslissingen van 
luchtvaartmaatschappijen over de gekozen vliegroutes.  
Ten slotte gaat de ILT met andere partijen, zoals de Europese toezichthouder EASA en Nederlandse 
partijen, in gesprek over een efficiëntere, risicogestuurde inrichting van het toezicht. 
 
NLVP 
In 2020 is het nieuwe Nederlandse luchtvaartveiligheidsprogramma (NLVP) opgesteld. Het NLVP 
beschrijft hoe de veiligheid is geborgd in samenhang tussen beleid, toezicht en de 
luchtvaartorganisaties. Het nationale veiligheidsdoel is het continu verbeteren van de 
luchtvaartveiligheid door het (onder)kennen van de grootste nationale risico's en deze te 
beheersen tot een acceptabel niveau.  
 
De ILT houdt toezicht op een groeiende groep ondertoezichtstaanden die zich hieraan moet 
conformeren. Ter verbetering van de vliegveiligheid werkt de ILT in deze periode aan veiligheids-
promotie in de kleine luchtvaart. 
 
Ten laatste investeert de inspectie verder in de risicogerichte aanpak door onderliggende oorzaken 
van incidenten op basis van informatie van het Analysebureau luchtvaartvoorvallen te onderkennen 
en aan te pakken. 
 
Nederlandse Luchtvaartautoriteit 
De ILT werkt de komende periode aan de verdere inrichting en versterking van de Nederlandse 
luchtvaartautoriteit. De ILT vormt deze autoriteit samen met de Directie Luchtvaart van het 
Directoraat-Generaal Luchtvaart en Maritieme Zaken (DGLM) van het ministerie van IenW, ieder 
met eigen verantwoordelijkheden.  
 
Het doel is een sterkere rol te vervullen in de luchtvaartsector, waar vergunningverlening, toezicht 
en handhaving een belangrijke rol in spelen. De focus ligt op het voldoen aan internationale eisen, 
het intensiveren van het risicogestuurde toezicht, het inrichten van een gezamenlijk 
expertisecentrum en het kunnen inspelen op innovaties in de markt.  
 
De ontwikkelingen in de luchtvaart gaan snel. De huidige maatschappelijke opgaven op het gebied 
van veiligheid, leefomgevingskwaliteit en duurzaamheid waar de luchtvaartautoriteit voor gesteld 
staat, zijn groot. Dit vraagt om proactief optreden en een toezichthouder die klaar is voor de 
toekomst. 
 
Wabo-advies en interbestuurlijk toezicht 
Maatschappelijke doelen 
Als wettelijk adviseur in het kader van de Wet algemene bepalingen omgevingsrecht (Wabo) heeft 
de ILT het doel Nederlandse en Europese wetgeving op het gebied van externe veiligheid, afval en 
luchtemissies juist toe te passen.  
 
Het Wabo-advieswerk van de ILT richt zich vooral op advies richting het bevoegd gezag – de 
provincies – bij vergunningverlening omtrent externe veiligheid en emissies, met een focus op de 
3
zogeheten BRZO -bedrijven. Bij deze adviestaak hoort het opstellen van adviezen en zienswijzen 
en indien nodig het indienen van beroep. Daarnaast kan de ILT handhavings- en 
actualisatieverzoeken doen bij het bevoegd gezag. 
 
3
 Besluit risico's zware ongevallen 
32 
 

 
 
Meerjarenplan ILT 2023-2027 
Het onderwerp gevaarlijke stoffen slaat een brug tussen het toezicht van de ILT op transport en 
dat op de leefomgeving. Aantasting van de leefomgeving ontstaat vaak door het ongewenst 
vrijkomen van gevaarlijke stoffen. Hoewel de wet- en regelgeving op het terrein van transport 
gevaarlijke stoffen zich op transport focust, zijn er tal van onderwerpen waar milieu en 
leefomgeving relevant zijn.  
Een sprekend voorbeeld is het project Varend ontgassen. De transportwet- en regelgeving richt 
zich hierbij op de veiligheid van het transport, maar uitstoot van gassen tijdens het proces van 
varend ontgassen tast direct de leefomgeving aan. De aanpak is daarom op beide terreinen 
gericht.  
Ontwikkelingen  
Er speelt op dit terrein een aantal ontwikkelingen. 
 
 Er is sprake van toenemende internationalisering van het vervoer van gevaarlijke stoffen. Dit 
zorgt voor een grote diversiteit aan partijen op de markt en verdere internationalisering van de 
wet- en regelgeving.  
 De goederenstroom neemt toe door bestellingen via internet en het bijbehorende transport ervan. 
 Overgang van focus van transport- naar milieuwetgeving. 
 Toename van de circulaire economie zorgt voor een groei van het volume van afvalstoffen, waar 
ook gevaarlijke stoffen in voorkomen. Gelijk hieraan zorgt de toename van het gebruik van 
apparaten waarin lithium-batterijen zijn verwerkt tot groei van (her)gebruik en vervoer van 
lithium. 
 Groeiend maatschappelijk bewustzijn van het vervoer van gevaarlijke stoffen en perceptie van de 
risico's.  
 Samenwerking met de Douane voor het bepalen van risicoprofielen via het PRISMA-programma, 
waarmee de ILT in staat is informatiegestuurd naar bepaalde stoffen te kijken, bijvoorbeeld ter 
vermindering van broeikasgassen.  
Focus van de ILT  
In het toezicht op het vervoer van gevaarlijke stoffen maakt de ILT slim gebruik van 
technologische ontwikkelingen, zoals de inzet van drones en internetscraping om meer kennis van 
de lading, locatie en beweging daarvan te verkrijgen. Daarbij richt het toezicht zich op de aanpak 
van risico's in de transportketen (integraal toezicht). 
 
Het is van belang dat de ILT inzicht krijgt in de gevaren en stromen van gevaarlijke stoffen en de 
nieuwe technologie die daarbij gebruikt wordt. Doelgerichte handhavingscommunicatie over de 
risico's van het vervoer van gevaarlijke stoffen en de impact op de omgeving is onderdeel van de 
toezichtaanpak, net als de verbreding van het interventiepakket gericht op gedragsverandering. 
 
Hoogwaterveiligheid 
Maatschappelijke doelen  
In het waterbeheer zijn de belangrijkste maatschappelijke risico's gerelateerd aan overstromingen 
vanuit de zee en grote rivieren die plaatsvinden als een primaire waterkering faalt. De 
veiligheidseisen die gesteld worden aan deze waterkeringen moeten de kans op falen klein houden, 
want het effect dat een dergelijke overstroming heeft op burgers, natuur en economie is immens. 
 
Daarnaast kent Nederland overstromingsrisico's als gevolg van het falen van regionale 
waterkeringen, die ook aanzienlijk zijn, maar minder ontwrichtend. Het hoogwaterveiligheidsrisico 
is vanwege de aanzienlijke potentiële impact groter dan de som van alle overige externe risico's in 
Nederland.  
Ontwikkelingen  
Nederland staat voor de opgave haar inwoners en economische activiteiten voor de nabije 
toekomst goed te beschermen tegen een stijgende zeespiegel en grotere waterafvoeren via de 
rivieren. 
 
In 2050 moeten daarom alle primaire waterkeringen die door Rijkswaterstaat en de waterschappen 
beheerd worden, voldoen aan nieuwe veiligheidsnormen.  
Het toezicht op de primaire waterkeringen is sinds 1 januari 2017 een wettelijke taak van de ILT. 
Voor de ILT staat de controle van de beoordeling van de primaire waterkeringen door 
34 
 

 
 
Meerjarenplan ILT 2023-2027 
zich oriënteren op alternatieve bronnen, bijvoorbeeld brak water of gezuiverd afvalwater en 
nieuwe zuiveringstechnieken.  
 De energietransitie leidt bovendien tot toenemend gebruik van de ondergrond, zoals 
bodemenergiesystemen en warmteopslag en alternatieve warmtevoorziening, waaronder 
centrale voorziening van wijkwarmtapwater. Onzorgvuldige toepassing kan leiden tot vervuiling 
van het grondwater, opwarming van drinkwater en ongewenste groei van micro-organismen 
zoals legionella. 
 Naast het leveren van drinkwater hebben steeds meer drinkwaterbedrijven nevenactiviteiten, 
onder andere met betrekking tot warmte-/koudeopslag, levering van warmte (geothermie), 
enzovoort.  
 
Rond wet- en regelgeving spelen de volgende voor drinkwaterveiligheid relevante ontwikkelingen: 
 
 De Drinkwaterwetgeving wordt deels aangepast op basis van de eind 2020 vastgestelde 
Europese drinkwaterrichtlijn. 
 Er wordt een wijziging verwacht in de regelgeving ten aanzien van legionella: 
zorgwoningcomplexen worden toegevoegd aan de prioritaire instellingen, waarvoor ILT-toezicht  
geldt. 
 Voor Bonaire en Sint-Eustatius zijn de Wet elektriciteit en drinkwater BES (WedB) en het Besluit 
elektriciteit en drinkwater BES van kracht.  
Focus van de ILT  
De ILT anticipeert als vergunningverlener en toezichthouder op de geschetste ontwikkelingen door 
met een bredere blik te beoordelen hoe de drinkwatervoorziening op een verantwoorde manier op 
de korte en lange termijn geborgd en vernieuwd wordt. 
 
De beschikbaarheid in elke regio van Nederland van voldoende drinkwater is een steeds groter 
probleem vanwege de klimatologische veranderingen. Met de inzet van besturingstoezicht wil de 
ILT de eigen kracht van drinkwaterbedrijven om compliant te zijn vergroten.  
 
Ontwikkelingen als klimaatverandering, antropogene stoffen, energietransitie, cybersecurity en een 
toenemende investeringsopgave worden daarnaast nadrukkelijker in het toezicht en bij de 
beoordeling van meetprogramma's en verstoringsrisicoanalyses betrokken. Ook in wettelijke ILT-
onderzoeken, zoals drinkwaterkwaliteit en prestatievergelijking, hebben ze nadrukkelijk een plek. 
 
Bovendien geeft de ILT meer aandacht aan de feitelijke uitvoering van de leveringsplannen en 
verbetering van deze plannen voor verhoging van de leveringszekerheid en kwaliteit van het 
drinkwater. Ook komt er aandacht voor eigen winningen van drinkwater vanwege achterblijvende 
verzoeken om beoordeling van de meetprogramma's.  
 
Levering van wijkwarmtapwater vraagt aandacht, net als initiatieven van niet-drinkwaterbedrijven 
om drinkwater te maken en leveren uit andere bronnen dan oppervlakte- of grondwater. 
Leveranciers worden in kaart gebracht en beoordeeld op naleving van de wettelijke verplichtingen. 
 
De ILT richt het toezicht op de drinkwatervoorziening in Caraïbisch Nederland, waar 
beschikbaarheid en betaalbaarheid een opgave zijn, verder in. Via een handhavingsplan worden de 
mogelijkheden van lokaal toezicht verkend. 
 
Cybersecurity 
Maatschappelijke doelen  
De ILT zet zich in voor het voorkomen en beperken van maatschappelijke schade die ontstaat door 
cyberincidenten. De ILT is toezichthouder voor de sectoren drinkwater, luchtvervoer, spoorvervoer, 
wegvervoer en vervoer over water (inclusief havens). In deze sectoren zijn op dit moment 17 
aanbieders van essentiële diensten (AED's) aangemerkt waarop de ILT – in aanvulling op het 
toezicht op de sectorale wetgeving – toezicht houdt volgens de Wet Beveiliging Netwerk- en 
Informatiesystemen (Wbni). 
Hierin is vastgelegd dat vitale aanbieders passende maatregelen moeten nemen om hun netwerk- 
en informatiesystemen te beveiligen en dat zij incidenten met (mogelijk) ernstige gevolgen moeten 
melden. 
 
36 
 

 
 
Meerjarenplan ILT 2023-2027 
 overgang naar andere energiebronnen, zoals windmolens of zonnepanelen; 
 draagkracht van de bodem; 
 beschikbaarheid van (drink)water; 
 biodiversiteit. 
 
Woningbouwopgave 
Maatschappelijke en sociale veranderingen hebben geleid tot een toename van de vraag naar 
woningen. Vooralsnog zijn er meer dan 300.000 woningen te weinig in Nederland. Velen vinden 
geen betaalbare en passende woning. 
 
Verduurzamingsopgave 
De verandering van energiebronnen vraagt ook om aanpassingen in de gebouwde omgeving. De 
realisatie van de voornemens uit het Klimaatakkoord zijn onzeker zolang de investeringscondities 
voor corporaties vrij slecht zijn. 
 
 
Vergrijzing 
De samenstelling van de bevolking verandert. Het aantal ouderen neemt zowel absoluut als relatief 
sterk toe. Volgens de CBS-Bevolkingsprognose neemt het aantal 65-plussers toe: van 2,7 miljoen 
in 2012 naar 4,7 miljoen in 2041. 
De mobiliteit van ouderen op de woningmarkt is beperkt. Een deel van hen krijgt 
ouderdomsklachten. Dit vergt aanpassingen in de bestaande woningvoorraad. 
 
Leefbare wijken 
De ontwikkelingen in de maatschappij, in combinatie met het huidige functioneren van de 
corporatiewoningmarkt, hebben als risico dat de samenstelling van de bevolking van 
corporatiewijken meer homogeen wordt. Een concentratie van kwetsbare huishoudens in bepaalde 
buurten is vaak ongunstig voor de leefbaarheid ter plekke. 
 
Financiële huishouding en woningbouwopgave 
De woningwet is onlangs herzien. Hierdoor is meer maatwerk mogelijk. De Aw kijkt mee of de 
woningbouwopgave meegewogen wordt bij het nemen van beslissingen over de bouw van 
woningen door de woningcorporaties.  
Het verlagen van de verhuurheffing leidt ertoe dat de woningcorporaties meer financiële ruimte 
hebben om woningen te bouwen. Dit zal leiden tot additionele planvorming door de corporaties. 
Focus van de Aw 
In 2020 is getoetst hoe de opgaven die deze ontwikkelingen veroorzaken binnen de 
corporatiesector zich verhouden tot de middelen in de sector. Dit is gebeurd in een studie van de 
ministeries van BZK, EZK en Financiën en brancheorganisatie Aedes. De uitkomsten zijn gedeeld 
met de Tweede Kamer. In 2021 is een update gepubliceerd voor het dossier van de formatie. 
 
Uit de confrontatie van de opgave met de beschikbare middelen blijkt dat de corporatiesector tot 
2035 onder het huidige beleid een tekort heeft van €20 tot €30 miljard. De opgave heeft 
betrekking op: 
 
 uitbreiding van de sociale woningvoorraad vanwege het woningtekort; 
 instandhouding van de woningvoorraad; 
 uitvoering van een verduurzamingsprogramma. 
38 
 

 
 
Meerjarenplan ILT 2023-2027 
voldoet aan de gestelde eisen en geen gevaar oplevert voor de gezondheid, veiligheid of andere 
aspecten van de bescherming van het openbaar belang. 
Nieuw toezicht mobiliteitspakket  
Van belang zijn de wijziging van de Wet wegvervoer goederen, alsmede 2 andere wetten ter 
uitvoering van Verordening (EU) 2020/1055 en de daaraan verbonden direct werkende bepalingen. 
 
De belangrijkste beoogde nieuwe taken voor de ILT zijn de controle van afzenders van goederen en 
het vervoer met buitenlandse voertuigen met een laadvermogen van 2.500 tot 3.500 kilogram. 
Daarnaast zal de ILT onder verantwoordelijkheid van de minister van Sociale Zaken en 
Werkgelegenheid (SZW) controles verrichten op de aanwezigheid van de detacheringsverklaring, 
ook voor voertuigen boven 3.500 kilogram. 
Nieuw toezicht vrachtwagenheffing 
De beoogde invoering van een vrachtwagenheffing in 2026 en de investering van de opbrengsten 
in innovatie en verduurzaming dragen bij aan de CO -reductieopgave voor transport en de wens 
2
om te komen tot een slim en duurzaam vervoerssysteem. Met de vrachtwagenheffing gaat al het 
binnen- en buitenlands vrachtverkeer betalen voor het gebruik van Nederlandse wegen. Het 
Eurovignet wordt afgeschaft. 
 
De beoogde rol van de ILT bestaat uit het houden van toezicht, inclusief wegkantcontroles, en het 
direct fysiek innen van boetes wanneer deze door de tolbetaler niet zijn voldaan of wanneer de 
tolbetaler hiertoe niet in staat is geweest. 
 
De handhaving wordt gericht op zowel de bevordering van de betalingsmoraal, wat een 
preventieve werking heeft, als het aanpakken van overtreders, wat een corrigerende werking 
heeft. Dit moet bijdragen aan een gelijk en eerlijk speelveld voor zowel Nederlandse als 
buitenlandse houders van vrachtwagens.  
De ILT bereidt zich momenteel voor op deze taak en richt hiervoor per 2024 een nieuwe afdeling 
in. De inspecteurs worden specifiek opgeleid en ingezet voor deze fysieke waarnemingstaak. 
Uitbreiding markttoezicht op producten  
Er is sprake van uitbreiding van het markttoezicht op producten als gevolg van een 
wijzigingspakket vanuit de EU. Het gaat om de uitbreiding van het toezicht op:  
 Etikettering van banden met betrekking tot hun brandstofefficiëntie en andere parameters;  
 geluidsemissies van buitenmateriaal en niet voor de weg bestemde mobiele machines; 
 restrictie van gevaarlijke stoffen in elektronische producten.  
European Hull Data Base 
De EC beheert de European Hull Data Base (EHDB). In deze database staan gegevens over 
binnenvaartschepen en hun certificaten. De ILT en inspecties uit andere landen leveren de 
gegevens nu veelal handmatig aan. De EC start een project om alle nationale databases te 
koppelen aan de EHDB. De ILT moet hiervoor investeren in processen en systemen. 
Overige nieuwe en gewijzigde taken 
Ten slotte is er een aantal relatief kleine nieuwe of gewijzigde taken voorzien op het gebied van: 
 
 Tolheffing 
Nieuw toezicht op interoperabiliteit van elektronische tolheffingssystemen voor het wegverkeer 
en de facilitering van de grensoverschrijdende uitwisseling van informatie over niet-betaling van 
wegentol in de EU: de EETS-richtlijn.  
 Spoorpersoneel 
Wijziging vergunningsplicht voor machinisten als gevolg van de wijziging van het Besluit 
spoorverkeer en het Besluit spoorwegpersoneel 2011, en de wijziging van de Regeling 
spoorverkeer. 
 Vluchtsimulators  
Uitbreiding van het toezicht door nieuwe eisen aan vluchtsimulators.  
 Drones 
Nieuwe taken als 'competent authority' voor nieuwe regelgeving rondom U-space volgens 
Commision Implementing Regulation (EU) 2021/664. Deze regelgeving geldt vanaf 26 januari 
2023.  
40 
 

 
 
Meerjarenplan ILT 2023-2027 
6. De organisatie 
 
De organisatie: wendbaar en innovatief 
 
Formatie 
De ILT heeft eind 2022 een formatie van 1.455 fte. Door de toename van het aantal taken neemt 
ook de formatie toe. De uitvoering van dit MJP vraagt om een wendbare organisatie. Onvoorziene 
gebeurtenissen als COVID-19 en de oorlog in Oekraïne maken dat de ILT snel moet kunnen 
schakelen als een situatie daarom vraagt.  
 
Ook politieke thema's, technologische ontwikkelingen en een innovatieve buitenwereld maken dat 
het werk aan verandering onderhevig is. De ILT wil kunnen anticiperen op relevante ontwikkelingen 
en voldoende wendbaar zijn om vanuit de eigen rol en opdracht mee te bewegen.  
 
Dit leidt tot taakuitvoering in programma's, projecten en lijnorganisatieonderdelen. Door 
prioriteiten en posterioriteiten kan de context van het werk veranderen, en daarmee de inzet van 
medewerkers. De ILT legt een basis waarmee voor de langere termijn verder gewerkt kan worden 
aan het stimuleren en ontwikkelen van flexibiliteit en wendbaarheid, bij zowel medewerkers als de 
organisatie. 
Informatievoorziening 
De ILT wil de capaciteit vooral inzetten waar zij de grootste bijdrage aan veiligheid, vertrouwen en 
duurzaamheid kan leveren. De ILT werkt daarom informatiegestuurd en risicogericht. Data geeft 
inzicht in de werking en resultaten van de ILT en biedt managers, inspecteurs en 
vergunningverleners steeds meer en nieuwe mogelijkheden om over het eigen domein heen te 
kijken.  
 
Met informatiegestuurd werken kan de ILT mensen en middelen optimaal inzetten en daarmee 
maximaal maatschappelijk effect bereiken. Om hier richting aan te geven, is in 2021 de Datakoers 
ILT opgesteld met een aantal bouwstenen waar de ILT de komende jaren in wil investeren. 
 
Bouwstenen Datakoers ILT 
Ambities 
 De ILT creëert waarde met data en vergroot zo haar maatschappelijk effect. 
 De ILT verbetert continu haar digitale informatie-uitwisseling en geeft zo ook invulling aan 
de zakelijke dienst- en vergunningverlening uit de Koers. 
 Datavakmanschap is van wezenlijk belang bij de realisatie van risicogericht en 
informatiegestuurd werken bij de ILT. 
 De ILT is een verbonden, betrokken en actieve speler in het data-ecosysteem. 
 De ILT is een innoverende organisatie en past nieuwe technieken en werkwijzen toe op het 
gebied van data- en gedragswetenschap. 
Principes 
 De ILT heeft een duurzaam datafundament, een ICT-landschap en duidelijke data 
governance. 
 De ILT heeft een cultuur en organisatie die informatiegestuurd werken ondersteunt. 
 De ILT gaat ethisch en veilig om met data. 
Figuur 11 Datakoers ILT 
 
De medewerker: vakmanschap en kennis 
De manier waarop de ILT toezicht wil houden vraagt om medewerkers die zichzelf voortdurend 
willen ontwikkelen, flexibel zijn, samenwerking vooropstellen, beschikken over durf en willen 
bijdragen aan het uiteindelijke doel van de ILT: een merkbare bijdrage leveren aan de 
samenleving. 
 
De ILT vindt het belangrijk dat medewerkers hun talenten optimaal kunnen benutten. Daaruit volgt 
42 
 

 
 
Meerjarenplan ILT 2023-2027 
De ILT voert meerdere interne audits per jaar uit om te zien of de inspectie nog voldoet aan de 
gestelde wettelijke en kwaliteitseisen. Zo nodig wordt het KMS op basis van bevindingen of 
bijvoorbeeld nieuwe taken bijgewerkt. 
 
 
 
 
 
 
 
 
 
 
 
44 
 

